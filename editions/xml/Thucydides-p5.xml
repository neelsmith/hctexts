<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<TEI
    xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>History of the Peloponnesian War</title>
                <author>Thucydides</author>
                <sponsor><persName>Christopher W. Blackwell, ed.</persName><name>dēmos primary
                        sources</name><orgName>dēmos· classical Athenian
                    democracy</orgName></sponsor>
            </titleStmt>
            <publicationStmt>
                <publisher><orgName>the stoa· a consoritum for electronic publication in the
                        humanities</orgName><ref
                        n="http://www.stoa.org"
                        type="url">www.stoa.org</ref></publisher>
                <authority><name>A. Mahoney and R. Scaife, edd.</name></authority>
            </publicationStmt>
            <seriesStmt>
                <title>dēmos· classical Athenian democracy</title>
                <respStmt>
                    <resp><persName>C. W. Blackwell, ed.</persName></resp>
                    <name/>
                </respStmt>
            </seriesStmt>
            <sourceDesc>
                <p>File created electronically.</p>
            </sourceDesc>
        </fileDesc>
        <profileDesc>
            <langUsage>
                <language
                    ident="en">English</language>
                <language
                    ident="la">Latin</language>
                <language
                    ident="grc">Greek</language>
            </langUsage>
        </profileDesc>
    </teiHeader>
    <text>
        <body
            xml:lang="grc">
            <div
                n="t"
                type="book">
                <p>θουκυδιδου ιστοριων</p>
            </div>
            <div
                n="1"
                type="book">
                <div
                    n="t"
                    type="chapter">
                    <p>θουκυδιδου ιστοριων α</p>
                </div>
                <div
                    n="1"
                    type="chapter">
                    <p><milestone
                            n="1"
                            unit="sentence"/>θουκυδίδης ἀθηναῖος ξυνέγραψε τὸν πόλεμον τῶν
                        πελοποννησίων καὶ ἀθηναίων, ὡς ἐπολέμησαν πρὸς ἀλλήλους, ἀρξάμενος εὐθὺς
                        καθισταμένου καὶ ἐλπίσας μέγαν τε ἔσεσθαι καὶ ἀξιολογώτατον τῶν
                        προγεγενημένων, τεκμαιρόμενος ὅτι ἀκμάζοντές τε ᾖσαν ἐς αὐτὸν ἀμφότεροι
                        παρασκευῇ τῇ πάσῃ καὶ τὸ ἄλλο ἑλληνικὸν ὁρῶν ξυνιστάμενον πρὸς ἑκατέρους, τὸ
                        μὲν εὐθύς, τὸ δὲ καὶ διανοούμενον.<milestone
                            n="2"
                            unit="sentence"/>κίνησις γὰρ αὕτη μεγίστη δὴ τοῖς ἕλλησιν ἐγένετο καὶ
                        μέρει τινὶ τῶν βαρβάρων, ὡς δὲ εἰπεῖν καὶ ἐπὶ πλεῖστον ἀνθρώπων. τὰ γὰρ πρὸ
                        αὐτῶν καὶ τὰ ἔτι παλαίτερα σαφῶς μὲν εὑρεῖν διὰ χρόνου πλῆθος ἀδύνατα ἦν, ἐκ
                        δὲ τεκμηρίων ὧν ἐπὶ μακρότατον σκοποῦντί μοι πιστεῦσαι ξυμβαίνει οὐ μεγάλα
                        νομίζω γενέσθαι οὔτε κατὰ τοὺς πολέμους οὔτε ἐς τὰ ἄλλα.</p>
                </div>
                <div
                    n="2"
                    type="chapter">
                    <p><milestone
                            n="1"
                            unit="sentence"/>φαίνεται γὰρ ἡ νῦν ἑλλὰς καλουμένη οὐ πάλαι βεβαίως
                        οἰκουμένη, ἀλλὰ μεταναστάσεις τε οὖσαι τὰ πρότερα καὶ ῥᾳδίως ἕκαστοι τὴν
                        ἑαυτῶν ἀπολείποντες βιαζόμενοι ὑπό τινων αἰεὶ πλειόνων.<milestone
                            n="2"
                            unit="sentence"/>τῆς γὰρ ἐμπορίας οὐκ οὔσης, οὐδ᾽ ἐπιμειγνύντες ἀδεῶς
                        ἀλλήλοις οὔτε κατὰ γῆν οὔτε διὰ θαλάσσης, νεμόμενοί τε τὰ αὑτῶν ἕκαστοι ὅσον
                        ἀποζῆν καὶ περιουσίαν χρημάτων οὐκ ἔχοντες οὐδὲ γῆν φυτεύοντες, ἄδηλον ὂν
                        ὁπότε τις ἐπελθὼν καὶ ἀτειχίστων ἅμα ὄντων ἄλλος ἀφαιρήσεται, τῆς τε καθ᾽
                        ἡμέραν ἀναγκαίου τροφῆς πανταχοῦ ἂν ἡγούμενοι ἐπικρατεῖν, οὐ χαλεπῶς
                        ἀπανίσταντο, καὶ δι᾽ αὐτὸ οὔτε μεγέθει πόλεων ἴσχυον οὔτε τῇ ἄλλῃ παρασκευῇ.<milestone
                            n="3"
                            unit="sentence"/>μάλιστα δὲ τῆς γῆς ἡ ἀρίστη αἰεὶ τὰς μεταβολὰς τῶν
                        οἰκητόρων εἶχεν, ἥ τε νῦν θεσσαλία καλουμένη καὶ βοιωτία πελοποννήσου τε τὰ
                        πολλὰ πλὴν ἀρκαδίας, τῆς τε ἄλλης ὅσα ἦν κράτιστα.<milestone
                            n="4"
                            unit="sentence"/>διὰ γὰρ ἀρετὴν γῆς αἵ τε δυνάμεις τισὶ μείζους
                        ἐγγιγνόμεναι στάσεις ἐνεποίουν ἐξ ὧν ἐφθείροντο, καὶ ἅμα ὑπὸ ἀλλοφύλων
                        μᾶλλον ἐπεβουλεύοντο.<milestone
                            n="5"
                            unit="sentence"/>τὴν γοῦν ἀττικὴν ἐκ τοῦ ἐπὶ πλεῖστον διὰ τὸ λεπτόγεων
                        ἀστασίαστον οὖσαν ἄνθρωποι ᾤκουν οἱ αὐτοὶ αἰεί.<milestone
                            n="6"
                            unit="sentence"/>καὶ παράδειγμα τόδε τοῦ λόγου οὐκ ἐλάχιστόν ἐστι διὰ
                        τὰς μετοικίας ἐς τὰ ἄλλα μὴ ὁμοίως αὐξηθῆναι· ἐκ γὰρ τῆς ἄλλης ἑλλάδος οἱ
                        πολέμῳ ἢ στάσει ἐκπίπτοντες παρ᾽ ἀθηναίους οἱ δυνατώτατοι ὡς βέβαιον ὂν
                        ἀνεχώρουν, καὶ πολῖται γιγνόμενοι εὐθὺς ἀπὸ παλαιοῦ μείζω ἔτι ἐποίησαν
                        πλήθει ἀνθρώπων τὴν πόλιν, ὥστε καὶ ἐς ἰωνίαν ὕστερον ὡς οὐχ ἱκανῆς οὔσης
                        τῆς ἀττικῆς ἀποικίας ἐξέπεμψαν.</p>
                </div>
                <div
                    n="3"
                    type="chapter">
                    <p>δηλοῖ δέ μοι καὶ τόδε τῶν παλαιῶν ἀσθένειαν οὐχ ἥκιστα· πρὸ γὰρ τῶν τρωικῶν
                        οὐδὲν φαίνεται πρότερον κοινῇ ἐργασαμένη ἡ ἑλλάς· δοκεῖ δέ μοι, οὐδὲ τοὔνομα
                        τοῦτο ξύμπασά πω εἶχεν, ἀλλὰ τὰ μὲν πρὸ ἕλληνος τοῦ δευκαλίωνος καὶ πάνυ
                        οὐδὲ εἶναι ἡ ἐπίκλησις αὕτη, κατὰ ἔθνη δὲ ἄλλα τε καὶ τὸ πελασγικὸν ἐπὶ
                        πλεῖστον ἀφ᾽ ἑαυτῶν τὴν ἐπωνυμίαν παρέχεσθαι, ἕλληνος δὲ καὶ τῶν παίδων
                        αὐτοῦ ἐν τῇ φθιώτιδι ἰσχυσάντων, καὶ ἐπαγομένων αὐτοὺς ἐπ᾽ ὠφελίᾳ ἐς τὰς
                        ἄλλας πόλεις, καθ᾽ ἑκάστους μὲν ἤδη τῇ ὁμιλίᾳ μᾶλλον καλεῖσθαι ἕλληνας, οὐ
                        μέντοι πολλοῦ γε χρόνου<add>ἐδύνατο</add>καὶ ἅπασιν ἐκνικῆσαι. τεκμηριοῖ δὲ
                        μάλιστα ὅμηρος· πολλῷ γὰρ ὕστερον ἔτι καὶ τῶν τρωικῶν γενόμενος οὐδαμοῦ τοὺς
                        ξύμπαντας ὠνόμασεν, οὐδ᾽ ἄλλους ἢ τοὺς μετ᾽ ἀχιλλέως ἐκ τῆς φθιώτιδος, οἵπερ
                        καὶ πρῶτοι ἕλληνες ἦσαν, δαναοὺς δὲ ἐν τοῖς ἔπεσι καὶ ἀργείους καὶ ἀχαιοὺς
                        ἀνακαλεῖ. οὐ μὴν οὐδὲ βαρβάρους εἴρηκε διὰ τὸ μηδὲ ἕλληνάς πω, ὡς ἐμοὶ
                        δοκεῖ, ἀντίπαλον ἐς ἓν ὄνομα ἀποκεκρίσθαι. οἱ δ᾽ οὖν ὡς ἕκαστοι ἕλληνες κατὰ
                        πόλεις τε ὅσοι ἀλλήλων ξυνίεσαν καὶ ξύμπαντες ὕστερον κληθέντες οὐδὲν πρὸ
                        τῶν τρωικῶν δι᾽ ἀσθένειαν καὶ ἀμειξίαν ἀλλήλων ἁθρόοι ἔπραξαν. ἀλλὰ καὶ
                        ταύτην τὴν στρατείαν θαλάσσῃ ἤδη πλείω χρώμενοι ξυνεξῆλθον.</p>
                </div>
                <div
                    n="4"
                    type="chapter">
                    <p>μίνως γὰρ παλαίτατος ὧν ἀκοῇ ἴσμεν ναυτικὸν ἐκτήσατο καὶ τῆς νῦν ἑλληνικῆς
                        θαλάσσης ἐπὶ πλεῖστον ἐκράτησε καὶ τῶν κυκλάδων νήσων ἦρξέ τε καὶ οἰκιστὴς
                        πρῶτος τῶν πλείστων ἐγένετο, κᾶρας ἐξελάσας καὶ τοὺς ἑαυτοῦ παῖδας ἡγεμόνας
                        ἐγκαταστήσας· τό τε λῃστικόν, ὡς εἰκός, καθῄρει ἐκ τῆς θαλάσσης ἐφ᾽ ὅσον
                        ἐδύνατο, τοῦ τὰς προσόδους μᾶλλον ἰέναι αὐτῷ.</p>
                </div>
                <div
                    n="5"
                    type="chapter">
                    <p>οἱ γὰρ ἕλληνες τὸ πάλαι καὶ τῶν βαρβάρων οἵ τε ἐν τῇ ἠπείρῳ παραθαλάσσιοι καὶ
                        ὅσοι νήσους εἶχον, ἐπειδὴ ἤρξαντο μᾶλλον περαιοῦσθαι ναυσὶν ἐπ᾽ ἀλλήλους,
                        ἐτράποντο πρὸς λῃστείαν, ἡγουμένων ἀνδρῶν οὐ τῶν ἀδυνατωτάτων κέρδους τοῦ
                        σφετέρου αὐτῶν ἕνεκα καὶ τοῖς ἀσθενέσι τροφῆς, καὶ προσπίπτοντες πόλεσιν
                        ἀτειχίστοις καὶ κατὰ κώμας οἰκουμέναις ἥρπαζον καὶ τὸν πλεῖστον τοῦ βίου
                        ἐντεῦθεν ἐποιοῦντο, οὐκ ἔχοντός πω αἰσχύνην τούτου τοῦ ἔργου, φέροντος δέ τι
                        καὶ δόξης μᾶλλον· δηλοῦσι δὲ τῶν τε ἠπειρωτῶν τινὲς ἔτι καὶ νῦν, οἷς κόσμος
                        καλῶς τοῦτο δρᾶν, καὶ οἱ παλαιοὶ τῶν ποιητῶν τὰς πύστεις τῶν καταπλεόντων
                        πανταχοῦ ὁμοίως ἐρωτῶντες εἰ λῃσταί εἰσιν, ὡς οὔτε ὧν πυνθάνονται
                        ἀπαξιούντων τὸ ἔργον, οἷς τε ἐπιμελὲς εἴη εἰδέναι οὐκ ὀνειδιζόντων. ἐλῄζοντο
                        δὲ καὶ κατ᾽ ἤπειρον ἀλλήλους. καὶ μέχρι τοῦδε πολλὰ τῆς ἑλλάδος τῷ παλαιῷ
                        τρόπῳ νέμεται περί τε λοκροὺς τοὺς ὀζόλας καὶ αἰτωλοὺς καὶ ἀκαρνᾶνας καὶ τὴν
                        ταύτῃ ἤπειρον. τό τε σιδηροφορεῖσθαι τούτοις τοῖς ἠπειρώταις ἀπὸ τῆς παλαιᾶς
                        λῃστείας ἐμμεμένηκεν· πᾶσα γὰρ ἡ ἑλλὰς ἐσιδηροφόρει διὰ τὰς ἀφάρκτους τε
                        οἰκήσεις καὶ οὐκ ἀσφαλεῖς παρ᾽ ἀλλήλους ἐφόδους, καὶ ξυνήθη τὴν δίαιταν μεθ᾽
                        ὅπλων ἐποιήσαντο ὥσπερ οἱ βάρβαροι. σημεῖον δ᾽ ἐστὶ ταῦτα τῆς ἑλλάδος ἔτι
                        οὕτω νεμόμενα τῶν ποτὲ καὶ ἐς πάντας ὁμοίων διαιτημάτων.</p>
                </div>
                <div
                    n="6"
                    type="chapter">
                    <p>ἐν τοῖς πρῶτοι δὲ ἀθηναῖοι τόν τε σίδηρον κατέθεντο καὶ ἀνειμένῃ τῇ διαίτῃ ἐς
                        τὸ τρυφερώτερον μετέστησαν. καὶ οἱ πρεσβύτεροι αὐτοῖς τῶν εὐδαιμόνων διὰ τὸ
                        ἁβροδίαιτον οὐ πολὺς χρόνος ἐπειδὴ χιτῶνάς τε λινοῦς ἐπαύσαντο φοροῦντες καὶ
                        χρυσῶν τεττίγων ἐνέρσει κρωβύλον ἀναδούμενοι τῶν ἐν τῇ κεφαλῇ τριχῶν· ἀφ᾽ οὗ
                        καὶ ἰώνων τοὺς πρεσβυτέρους κατὰ τὸ ξυγγενὲς ἐπὶ πολὺ αὕτη ἡ σκευὴ κατέσχεν.
                        μετρίᾳ δ᾽ αὖ ἐσθῆτι καὶ ἐς τὸν νῦν τρόπον πρῶτοι λακεδαιμόνιοι ἐχρήσαντο καὶ
                        ἐς τὰ ἄλλα πρὸς τοὺς πολλοὺς οἱ τὰ μείζω κεκτημένοι ἰσοδίαιτοι μάλιστα
                        κατέστησαν. ἐγυμνώθησάν τε πρῶτοι καὶ ἐς τὸ φανερὸν ἀποδύντες λίπα μετὰ τοῦ
                        γυμνάζεσθαι ἠλείψαντο· τὸ δὲ πάλαι καὶ ἐν τῷ ὀλυμπικῷ ἀγῶνι διαζώματα
                        ἔχοντες περὶ τὰ αἰδοῖα οἱ ἀθληταὶ ἠγωνίζοντο, καὶ οὐ πολλὰ ἔτη ἐπειδὴ
                        πέπαυται. ἔτι δὲ καὶ ἐν τοῖς βαρβάροις ἔστιν οἷς νῦν, καὶ μάλιστα τοῖς
                        ἀσιανοῖς, πυγμῆς καὶ πάλης ἆθλα τίθεται, καὶ διεζωμένοι τοῦτο δρῶσιν. πολλὰ
                        δ᾽ ἂν καὶ ἄλλα τις ἀποδείξειε τὸ παλαιὸν ἑλληνικὸν ὁμοιότροπα τῷ νῦν
                        βαρβαρικῷ διαιτώμενον.</p>
                </div>
                <div
                    n="7"
                    type="chapter">
                    <p>τῶν δὲ πόλεων ὅσαι μὲν νεώτατα ᾠκίσθησαν καὶ ἤδη πλωιμωτέρων ὄντων,
                        περιουσίας μᾶλλον ἔχουσαι χρημάτων ἐπ᾽ αὐτοῖς τοῖς αἰγιαλοῖς τείχεσιν
                        ἐκτίζοντο καὶ τοὺς ἰσθμοὺς ἀπελάμβανον ἐμπορίας τε ἕνεκα καὶ τῆς πρὸς τοὺς
                        προσοίκους ἕκαστοι ἰσχύος· αἱ δὲ παλαιαὶ διὰ τὴν λῃστείαν ἐπὶ πολὺ
                        ἀντίσχουσαν ἀπὸ θαλάσσης μᾶλλον ᾠκίσθησαν, αἵ τε ἐν ταῖς νήσοις καὶ ἐν ταῖς
                            ἠπείροις<add>ἔφερον γὰρ ἀλλήλους τε καὶ τῶν ἄλλων ὅσοι ὄντες οὐ
                            θαλάσσιοι κάτω ᾤκουν</add>, καὶ μέχρι τοῦδε ἔτι ἀνῳκισμένοι εἰσίν.</p>
                </div>
                <div
                    n="8"
                    type="chapter">
                    <p>καὶ οὐχ ἧσσον λῃσταὶ ἦσαν οἱ νησιῶται, κᾶρές τε ὄντες καὶ φοίνικες· οὗτοι γὰρ
                        δὴ τὰς πλείστας τῶν νήσων ᾤκησαν. μαρτύριον δέ· δήλου γὰρ καθαιρομένης ὑπὸ
                        ἀθηναίων ἐν τῷδε τῷ πολέμῳ καὶ τῶν θηκῶν ἀναιρεθεισῶν ὅσαι ἦσαν τῶν
                        τεθνεώτων ἐν τῇ νήσῳ, ὑπὲρ ἥμισυ κᾶρες ἐφάνησαν, γνωσθέντες τῇ τε σκευῇ τῶν
                        ὅπλων ξυντεθαμμένῃ καὶ τῷ τρόπῳ ᾧ νῦν ἔτι θάπτουσιν. καταστάντος δὲ τοῦ μίνω
                        ναυτικοῦ πλωιμώτερα ἐγένετο παρ᾽ ἀλλήλους<add>οἱ γὰρ ἐκ τῶν νήσων κακοῦργοι
                            ἀνέστησαν ὑπ᾽ αὐτοῦ, ὅτεπερ καὶ τὰς πολλὰς αὐτῶν κατῴκιζε</add>, καὶ οἱ
                        παρὰ θάλασσαν ἄνθρωποι μᾶλλον ἤδη τὴν κτῆσιν τῶν χρημάτων ποιούμενοι
                        βεβαιότερον ᾤκουν, καί τινες καὶ τείχη περιεβάλλοντο ὡς πλουσιώτεροι ἑαυτῶν
                        γιγνόμενοι· ἐφιέμενοι γὰρ τῶν κερδῶν οἵ τε ἥσσους ὑπέμενον τὴν τῶν
                        κρεισσόνων δουλείαν, οἵ τε δυνατώτεροι περιουσίας ἔχοντες προσεποιοῦντο
                        ὑπηκόους τὰς ἐλάσσους πόλεις. καὶ ἐν τούτῳ τῷ τρόπῳ μᾶλλον ἤδη ὄντες ὕστερον
                        χρόνῳ ἐπὶ τροίαν ἐστράτευσαν.</p>
                </div>
                <div
                    n="9"
                    type="chapter">
                    <p>ἀγαμέμνων τέ μοι δοκεῖ τῶν τότε δυνάμει προύχων καὶ οὐ τοσοῦτον τοῖς τυνδάρεω
                        ὅρκοις κατειλημμένους τοὺς ἑλένης μνηστῆρας ἄγων τὸν στόλον ἀγεῖραι. λέγουσι
                        δὲ καὶ οἱ τὰ σαφέστατα πελοποννησίων μνήμῃ παρὰ τῶν πρότερον δεδεγμένοι
                        πέλοπά τε πρῶτον πλήθει χρημάτων, ἃ ἦλθεν ἐκ τῆς ἀσίας ἔχων ἐς ἀνθρώπους
                        ἀπόρους, δύναμιν περιποιησάμενον τὴν ἐπωνυμίαν τῆς χώρας ἔπηλυν ὄντα ὅμως
                        σχεῖν, καὶ ὕστερον τοῖς ἐκγόνοις ἔτι μείζω ξυνενεχθῆναι, εὐρυσθέως μὲν ἐν τῇ
                        ἀττικῇ ὑπὸ ἡρακλειδῶν ἀποθανόντος, ἀτρέως δὲ μητρὸς ἀδελφοῦ ὄντος αὐτῷ, καὶ
                        ἐπιτρέψαντος εὐρυσθέως, ὅτ᾽ ἐστράτευε, μυκήνας τε καὶ τὴν ἀρχὴν κατὰ τὸ
                        οἰκεῖον ἀτρεῖ<add>τυγχάνειν δὲ αὐτὸν φεύγοντα τὸν πατέρα διὰ τὸν χρυσίππου
                            θάνατον</add>, καὶ ὡς οὐκέτι ἀνεχώρησεν εὐρυσθεύς, βουλομένων καὶ τῶν
                        μυκηναίων φόβῳ τῶν ἡρακλειδῶν καὶ ἅμα δυνατὸν δοκοῦντα εἶναι καὶ τὸ πλῆθος
                        τεθεραπευκότα τῶν μυκηναίων τε καὶ ὅσων εὐρυσθεὺς ἦρχε τὴν βασιλείαν ἀτρέα
                        παραλαβεῖν, καὶ τῶν περσειδῶν τοὺς πελοπίδας μείζους καταστῆναι. ἅ μοι δοκεῖ
                        ἀγαμέμνων παραλαβὼν καὶ ναυτικῷ<add>τε</add>ἅμα ἐπὶ πλέον τῶν ἄλλων ἰσχύσας,
                        τὴν στρατείαν οὐ χάριτι τὸ πλέον ἢ φόβῳ ξυναγαγὼν ποιήσασθαι. φαίνεται γὰρ
                        ναυσί τε πλείσταις αὐτὸς ἀφικόμενος καὶ ἀρκάσι προσπαρασχών, ὡς ὅμηρος τοῦτο
                        δεδήλωκεν, εἴ τῳ ἱκανὸς τεκμηριῶσαι. καὶ ἐν τοῦ σκήπτρου ἅμα τῇ παραδόσει
                        εἴρηκεν αὐτὸν πολλῇσι νήσοισι καὶ ἄργεϊ παντὶ ἀνάσσειν· οὐκ ἂν οὖν νήσων ἔξω
                        τῶν περιοικίδων<add>αὗται δὲ οὐκ ἂν πολλαὶ εἶεν</add>ἠπειρώτης ὢν ἐκράτει,
                        εἰ μή τι καὶ ναυτικὸν εἶχεν. εἰκάζειν δὲ χρὴ καὶ ταύτῃ τῇ στρατείᾳ οἷα ἦν τὰ
                        πρὸ αὐτῆς.</p>
                </div>
                <div
                    n="10"
                    type="chapter">
                    <p>καὶ ὅτι μὲν μυκῆναι μικρὸν ἦν, ἢ εἴ τι τῶν τότε πόλισμα νῦν μὴ ἀξιόχρεων
                        δοκεῖ εἶναι, οὐκ ἀκριβεῖ ἄν τις σημείῳ χρώμενος ἀπιστοίη μὴ γενέσθαι τὸν
                        στόλον τοσοῦτον ὅσον οἵ τε ποιηταὶ εἰρήκασι καὶ ὁ λόγος κατέχει.
                        λακεδαιμονίων γὰρ εἰ ἡ πόλις ἐρημωθείη, λειφθείη δὲ τά τε ἱερὰ καὶ τῆς
                        κατασκευῆς τὰ ἐδάφη, πολλὴν ἂν οἶμαι ἀπιστίαν τῆς δυνάμεως προελθόντος
                        πολλοῦ χρόνου τοῖς ἔπειτα πρὸς τὸ κλέος αὐτῶν εἶναι<add>καίτοι πελοποννήσου
                            τῶν πέντε τὰς δύο μοίρας νέμονται, τῆς τε ξυμπάσης ἡγοῦνται καὶ τῶν ἔξω
                            ξυμμάχων πολλῶν· ὅμως δὲ οὔτε ξυνοικισθείσης πόλεως οὔτε ἱεροῖς καὶ
                            κατασκευαῖς πολυτελέσι χρησαμένης, κατὰ κώμας δὲ τῷ παλαιῷ τῆς ἑλλάδος
                            τρόπῳ οἰκισθείσης, φαίνοιτ᾽ ἂν ὑποδεεστέρα</add>, ἀθηναίων δὲ τὸ αὐτὸ
                        τοῦτο παθόντων διπλασίαν ἂν τὴν δύναμιν εἰκάζεσθαι ἀπὸ τῆς φανερᾶς ὄψεως τῆς
                        πόλεως ἢ ἔστιν. οὔκουν ἀπιστεῖν εἰκός, οὐδὲ τὰς ὄψεις τῶν πόλεων μᾶλλον
                        σκοπεῖν ἢ τὰς δυνάμεις, νομίζειν δὲ τὴν στρατείαν ἐκείνην μεγίστην μὲν
                        γενέσθαι τῶν πρὸ αὑτῆς, λειπομένην δὲ τῶν νῦν, τῇ ὁμήρου αὖ ποιήσει εἴ τι
                        χρὴ κἀνταῦθα πιστεύειν, ἣν εἰκὸς ἐπὶ τὸ μεῖζον μὲν ποιητὴν ὄντα κοσμῆσαι,
                        ὅμως δὲ φαίνεται καὶ οὕτως ἐνδεεστέρα. πεποίηκε γὰρ χιλίων καὶ διακοσίων
                        νεῶν τὰς μὲν βοιωτῶν εἴκοσι καὶ ἑκατὸν ἀνδρῶν, τὰς δὲ φιλοκτήτου πεντήκοντα,
                        δηλῶν, ὡς ἐμοὶ δοκεῖ, τὰς μεγίστας καὶ ἐλαχίστας· ἄλλων γοῦν μεγέθους πέρι
                        ἐν νεῶν καταλόγῳ οὐκ ἐμνήσθη. αὐτερέται δὲ ὅτι ἦσαν καὶ μάχιμοι πάντες, ἐν
                        ταῖς φιλοκτήτου ναυσὶ δεδήλωκεν· τοξότας γὰρ πάντας πεποίηκε τοὺς
                        προσκώπους. περίνεως δὲ οὐκ εἰκὸς πολλοὺς ξυμπλεῖν ἔξω τῶν βασιλέων καὶ τῶν
                        μάλιστα ἐν τέλει, ἄλλως τε καὶ μέλλοντας πέλαγος περαιώσεσθαι μετὰ σκευῶν
                        πολεμικῶν, οὐδ᾽ αὖ τὰ πλοῖα κατάφαρκτα ἔχοντας, ἀλλὰ τῷ παλαιῷ τρόπῳ
                        λῃστικώτερον παρεσκευασμένα. πρὸς τὰς μεγίστας δ᾽ οὖν καὶ ἐλαχίστας ναῦς τὸ
                        μέσον σκοποῦντι οὐ πολλοὶ φαίνονται ἐλθόντες, ὡς ἀπὸ πάσης τῆς ἑλλάδος κοινῇ
                        πεμπόμενοι.</p>
                </div>
                <div
                    n="11"
                    type="chapter">
                    <p>αἴτιον δ᾽ ἦν οὐχ ἡ ὀλιγανθρωπία τοσοῦτον ὅσον ἡ ἀχρηματία. τῆς γὰρ τροφῆς
                        ἀπορίᾳ τόν τε στρατὸν ἐλάσσω ἤγαγον καὶ ὅσον ἤλπιζον αὐτόθεν πολεμοῦντα
                        βιοτεύσειν, ἐπειδὴ δὲ ἀφικόμενοι μάχῃ ἐκράτησαν<add>δῆλον δέ· τὸ γὰρ ἔρυμα
                            τῷ στρατοπέδῳ οὐκ ἂν ἐτειχίσαντο</add>, φαίνονται δ᾽ οὐδ᾽ ἐνταῦθα πάσῃ
                        τῇ δυνάμει χρησάμενοι, ἀλλὰ πρὸς γεωργίαν τῆς χερσονήσου τραπόμενοι καὶ
                        λῃστείαν τῆς τροφῆς ἀπορίᾳ. ᾗ καὶ μᾶλλον οἱ τρῶες αὐτῶν διεσπαρμένων τὰ δέκα
                        ἔτη ἀντεῖχον βίᾳ, τοῖς αἰεὶ ὑπολειπομένοις ἀντίπαλοι ὄντες. περιουσίαν δὲ εἰ
                        ἦλθον ἔχοντες τροφῆς καὶ ὄντες ἁθρόοι ἄνευ λῃστείας καὶ γεωργίας ξυνεχῶς τὸν
                        πόλεμον διέφερον, ῥᾳδίως ἂν μάχῃ κρατοῦντες εἷλον, οἵ γε καὶ οὐχ ἁθρόοι,
                        ἀλλὰ μέρει τῷ αἰεὶ παρόντι ἀντεῖχον, πολιορκίᾳ δ᾽ ἂν προσκαθεζόμενοι ἐν
                        ἐλάσσονί τε χρόνῳ καὶ ἀπονώτερον τὴν τροίαν εἷλον. ἀλλὰ δι᾽ ἀχρηματίαν τά τε
                        πρὸ τούτων ἀσθενῆ ἦν καὶ αὐτά γε δὴ ταῦτα, ὀνομαστότατα τῶν πρὶν γενόμενα,
                        δηλοῦται τοῖς ἔργοις ὑποδεέστερα ὄντα τῆς φήμης καὶ τοῦ νῦν περὶ αὐτῶν διὰ
                        τοὺς ποιητὰς λόγου κατεσχηκότος·</p>
                </div>
                <div
                    n="12"
                    type="chapter">
                    <p>ἐπεὶ καὶ μετὰ τὰ τρωικὰ ἡ ἑλλὰς ἔτι μετανίστατό τε καὶ κατῳκίζετο, ὥστε μὴ
                        ἡσυχάσασαν αὐξηθῆναι. ἥ τε γὰρ ἀναχώρησις τῶν ἑλλήνων ἐξ ἰλίου χρονία
                        γενομένη πολλὰ ἐνεόχμωσε, καὶ στάσεις ἐν ταῖς πόλεσιν ὡς ἐπὶ πολὺ ἐγίγνοντο,
                        ἀφ᾽ ὧν ἐκπίπτοντες τὰς πόλεις ἔκτιζον. βοιωτοί τε γὰρ οἱ νῦν ἑξηκοστῷ ἔτει
                        μετὰ ἰλίου ἅλωσιν ἐξ ἄρνης ἀναστάντες ὑπὸ θεσσαλῶν τὴν νῦν μὲν βοιωτίαν,
                        πρότερον δὲ καδμηίδα γῆν καλουμένην ᾤκισαν<add>ἦν δὲ αὐτῶν καὶ ἀποδασμὸς
                            πρότερον ἐν τῇ γῇ ταύτῃ, ἀφ᾽ ὧν καὶ ἐς ἴλιον ἐστράτευσαν</add>, δωριῆς
                        τε ὀγδοηκοστῷ ἔτει ξὺν ἡρακλείδαις πελοπόννησον ἔσχον. μόλις τε ἐν πολλῷ
                        χρόνῳ ἡσυχάσασα ἡ ἑλλὰς βεβαίως καὶ οὐκέτι ἀνισταμένη ἀποικίας ἐξέπεμψε, καὶ
                        ἴωνας μὲν ἀθηναῖοι καὶ νησιωτῶν τοὺς πολλοὺς ᾤκισαν, ἰταλίας δὲ καὶ σικελίας
                        τὸ πλεῖστον πελοποννήσιοι τῆς τε ἄλλης ἑλλάδος ἔστιν ἃ χωρία. πάντα δὲ ταῦτα
                        ὕστερον τῶν τρωικῶν ἐκτίσθη.</p>
                </div>
                <div
                    n="13"
                    type="chapter">
                    <p>δυνατωτέρας δὲ γιγνομένης τῆς ἑλλάδος καὶ τῶν χρημάτων τὴν κτῆσιν ἔτι μᾶλλον
                        ἢ πρότερον ποιουμένης τὰ πολλὰ τυραννίδες ἐν ταῖς πόλεσι καθίσταντο, τῶν
                        προσόδων μειζόνων γιγνομένων<add>πρότερον δὲ ἦσαν ἐπὶ ῥητοῖς γέρασι πατρικαὶ
                            βασιλεῖαι</add>, ναυτικά τε ἐξηρτύετο ἡ ἑλλάς, καὶ τῆς θαλάσσης μᾶλλον
                        ἀντείχοντο. πρῶτοι δὲ κορίνθιοι λέγονται ἐγγύτατα τοῦ νῦν τρόπου
                        μεταχειρίσαι τὰ περὶ τὰς ναῦς, καὶ τριήρεις ἐν κορίνθῳ πρῶτον τῆς ἑλλάδος
                        ναυπηγηθῆναι. φαίνεται δὲ καὶ σαμίοις ἀμεινοκλῆς κορίνθιος ναυπηγὸς ναῦς
                        ποιήσας τέσσαρας· ἔτη δ᾽ ἐστὶ μάλιστα τριακόσια ἐς τὴν τελευτὴν τοῦδε τοῦ
                        πολέμου ὅτε ἀμεινοκλῆς σαμίοις ἦλθεν. ναυμαχία τε παλαιτάτη ὧν ἴσμεν
                        γίγνεται κορινθίων πρὸς κερκυραίους· ἔτη δὲ μάλιστα καὶ ταύτῃ ἑξήκοντα καὶ
                        διακόσιά ἐστι μέχρι τοῦ αὐτοῦ χρόνου. οἰκοῦντες γὰρ τὴν πόλιν οἱ κορίνθιοι
                        ἐπὶ τοῦ ἰσθμοῦ αἰεὶ δή ποτε ἐμπόριον εἶχον, τῶν ἑλλήνων τὸ πάλαι κατὰ γῆν τὰ
                        πλείω ἢ κατὰ θάλασσαν, τῶν τε ἐντὸς πελοποννήσου καὶ τῶν ἔξω, διὰ τῆς
                        ἐκείνων παρ᾽ ἀλλήλους ἐπιμισγόντων, χρήμασί τε δυνατοὶ ἦσαν, ὡς καὶ τοῖς
                        παλαιοῖς ποιηταῖς δεδήλωται· ἀφνειὸν γὰρ ἐπωνόμασαν τὸ χωρίον. ἐπειδή τε οἱ
                        ἕλληνες μᾶλλον ἔπλῳζον, τὰς ναῦς κτησάμενοι τὸ λῃστικὸν καθῄρουν, καὶ
                        ἐμπόριον παρέχοντες ἀμφότερα δυνατὴν ἔσχον χρημάτων προσόδῳ τὴν πόλιν. καὶ
                        ἴωσιν ὕστερον πολὺ γίγνεται ναυτικὸν ἐπὶ κύρου περσῶν πρώτου βασιλεύοντος
                        καὶ καμβύσου τοῦ υἱέος αὐτοῦ, τῆς τε καθ᾽ ἑαυτοὺς θαλάσσης κύρῳ πολεμοῦντες
                        ἐκράτησάν τινα χρόνον. καὶ πολυκράτης σάμου τυραννῶν ἐπὶ καμβύσου ναυτικῷ
                        ἰσχύων ἄλλας τε τῶν νήσων ὑπηκόους ἐποιήσατο καὶ ῥήνειαν ἑλὼν ἀνέθηκε τῷ
                        ἀπόλλωνι τῷ δηλίῳ. φωκαῆς τε μασσαλίαν οἰκίζοντες καρχηδονίους ἐνίκων
                        ναυμαχοῦντες·</p>
                </div>
                <div
                    n="14"
                    type="chapter">
                    <p>δυνατώτατα γὰρ ταῦτα τῶν ναυτικῶν ἦν. φαίνεται δὲ καὶ ταῦτα πολλαῖς γενεαῖς
                        ὕστερα γενόμενα τῶν τρωικῶν τριήρεσι μὲν ὀλίγαις χρώμενα, πεντηκοντόροις δ᾽
                        ἔτι καὶ πλοίοις μακροῖς ἐξηρτυμένα ὥσπερ ἐκεῖνα. ὀλίγον τε πρὸ τῶν μηδικῶν
                        καὶ τοῦ δαρείου θανάτου, ὃς μετὰ καμβύσην περσῶν ἐβασίλευσε, τριήρεις περί
                        τε σικελίαν τοῖς τυράννοις ἐς πλῆθος ἐγένοντο καὶ κερκυραίοις· ταῦτα γὰρ
                        τελευταῖα πρὸ τῆς ξέρξου στρατείας ναυτικὰ ἀξιόλογα ἐν τῇ ἑλλάδι κατέστη.
                        αἰγινῆται γὰρ καὶ ἀθηναῖοι, καὶ εἴ τινες ἄλλοι, βραχέα ἐκέκτηντο, καὶ τούτων
                        τὰ πολλὰ πεντηκοντόρους· ὀψέ τε ἀφ᾽ οὗ ἀθηναίους θεμιστοκλῆς ἔπεισεν
                        αἰγινήταις πολεμοῦντας, καὶ ἅμα τοῦ βαρβάρου προσδοκίμου ὄντος, τὰς ναῦς
                        ποιήσασθαι αἷσπερ καὶ ἐναυμάχησαν· καὶ αὗται οὔπω εἶχον διὰ πάσης
                        καταστρώματα.</p>
                </div>
                <div
                    n="15"
                    type="chapter">
                    <p>τὰ μὲν οὖν ναυτικὰ τῶν ἑλλήνων τοιαῦτα ἦν, τά τε παλαιὰ καὶ τὰ ὕστερον
                        γενόμενα. ἰσχὺν δὲ περιεποιήσαντο ὅμως οὐκ ἐλαχίστην οἱ προσσχόντες αὐτοῖς
                        χρημάτων τε προσόδῳ καὶ ἄλλων ἀρχῇ· ἐπιπλέοντες γὰρ τὰς νήσους
                        κατεστρέφοντο, καὶ μάλιστα ὅσοι μὴ διαρκῆ εἶχον χώραν. κατὰ γῆν δὲ πόλεμος,
                        ὅθεν τις καὶ δύναμις παρεγένετο, οὐδεὶς ξυνέστη· πάντες δὲ ἦσαν, ὅσοι καὶ
                        ἐγένοντο, πρὸς ὁμόρους τοὺς σφετέρους ἑκάστοις, καὶ ἐκδήμους στρατείας πολὺ
                        ἀπὸ τῆς ἑαυτῶν ἐπ᾽ ἄλλων καταστροφῇ οὐκ ἐξῇσαν οἱ ἕλληνες. οὐ γὰρ
                        ξυνειστήκεσαν πρὸς τὰς μεγίστας πόλεις ὑπήκοοι, οὐδ᾽ αὖ αὐτοὶ ἀπὸ τῆς ἴσης
                        κοινὰς στρατείας ἐποιοῦντο, κατ᾽ ἀλλήλους δὲ μᾶλλον ὡς ἕκαστοι οἱ
                        ἀστυγείτονες ἐπολέμουν. μάλιστα δὲ ἐς τὸν πάλαι ποτὲ γενόμενον πόλεμον
                        χαλκιδέων καὶ ἐρετριῶν καὶ τὸ ἄλλο ἑλληνικὸν ἐς ξυμμαχίαν ἑκατέρων
                        διέστη.</p>
                </div>
                <div
                    n="16"
                    type="chapter">
                    <p>ἐπεγένετο δὲ ἄλλοις τε ἄλλοθι κωλύματα μὴ αὐξηθῆναι, καὶ ἴωσι προχωρησάντων
                        ἐπὶ μέγα τῶν πραγμάτων κῦρος καὶ ἡ περσικὴ βασιλεία κροῖσον καθελοῦσα καὶ
                        ὅσα ἐντὸς ἅλυος ποταμοῦ πρὸς θάλασσαν ἐπεστράτευσε καὶ τὰς ἐν τῇ ἠπείρῳ
                        πόλεις ἐδούλωσε, δαρεῖός τε ὕστερον τῷ φοινίκων ναυτικῷ κρατῶν καὶ τὰς
                        νήσους.</p>
                </div>
                <div
                    n="17"
                    type="chapter">
                    <p>τύραννοί τε ὅσοι ἦσαν ἐν ταῖς ἑλληνικαῖς πόλεσι, τὸ ἐφ᾽ ἑαυτῶν μόνον
                        προορώμενοι ἔς τε τὸ σῶμα καὶ ἐς τὸ τὸν ἴδιον οἶκον αὔξειν δι᾽ ἀσφαλείας
                        ὅσον ἐδύναντο μάλιστα τὰς πόλεις ᾤκουν, ἐπράχθη δὲ οὐδὲν ἀπ᾽ αὐτῶν ἔργον
                        ἀξιόλογον, εἰ μὴ εἴ τι πρὸς περιοίκους τοὺς αὐτῶν ἑκάστοις· οἱ γὰρ ἐν
                        σικελίᾳ ἐπὶ πλεῖστον ἐχώρησαν δυνάμεως. οὕτω πανταχόθεν ἡ ἑλλὰς ἐπὶ πολὺν
                        χρόνον κατείχετο μήτε κοινῇ φανερὸν μηδὲν κατεργάζεσθαι, κατὰ πόλεις τε
                        ἀτολμοτέρα εἶναι.</p>
                </div>
                <div
                    n="18"
                    type="chapter">
                    <p>ἐπειδὴ δὲ οἵ τε ἀθηναίων τύραννοι καὶ οἱ ἐκ τῆς ἄλλης ἑλλάδος ἐπὶ πολὺ καὶ
                        πρὶν τυραννευθείσης οἱ πλεῖστοι καὶ τελευταῖοι πλὴν τῶν ἐν σικελίᾳ ὑπὸ
                        λακεδαιμονίων κατελύθησαν<add>ἡ γὰρ λακεδαίμων μετὰ τὴν κτίσιν τῶν νῦν
                            ἐνοικούντων αὐτὴν δωριῶν ἐπὶ πλεῖστον ὧν ἴσμεν χρόνον στασιάσασα ὅμως ἐκ
                            παλαιτάτου καὶ ηὐνομήθη καὶ αἰεὶ ἀτυράννευτος ἦν· ἔτη γάρ ἐστι μάλιστα
                            τετρακόσια καὶ ὀλίγῳ πλείω ἐς τὴν τελευτὴν τοῦδε τοῦ πολέμου ἀφ᾽ οὗ
                            λακεδαιμόνιοι τῇ αὐτῇ πολιτείᾳ χρῶνται, καὶ δι᾽ αὐτὸ δυνάμενοι καὶ τὰ ἐν
                            ταῖς ἄλλαις πόλεσι καθίστασαν</add>, μετὰ δὲ τὴν τῶν τυράννων κατάλυσιν
                        ἐκ τῆς ἑλλάδος οὐ πολλοῖς ἔτεσιν ὕστερον καὶ ἡ ἐν μαραθῶνι μάχη μήδων πρὸς
                        ἀθηναίους ἐγένετο. δεκάτῳ δὲ ἔτει μετ᾽ αὐτὴν αὖθις ὁ βάρβαρος τῷ μεγάλῳ
                        στόλῳ ἐπὶ τὴν ἑλλάδα δουλωσόμενος ἦλθεν. καὶ μεγάλου κινδύνου
                        ἐπικρεμασθέντος οἵ τε λακεδαιμόνιοι τῶν ξυμπολεμησάντων ἑλλήνων ἡγήσαντο
                        δυνάμει προύχοντες, καὶ οἱ ἀθηναῖοι ἐπιόντων τῶν μήδων διανοηθέντες ἐκλιπεῖν
                        τὴν πόλιν καὶ ἀνασκευασάμενοι ἐς τὰς ναῦς ἐσβάντες ναυτικοὶ ἐγένοντο. κοινῇ
                        τε ἀπωσάμενοι τὸν βάρβαρον, ὕστερον οὐ πολλῷ διεκρίθησαν πρός τε ἀθηναίους
                        καὶ λακεδαιμονίους οἵ τε ἀποστάντες βασιλέως ἕλληνες καὶ οἱ ξυμπολεμήσαντες.
                        δυνάμει γὰρ ταῦτα μέγιστα διεφάνη· ἴσχυον γὰρ οἱ μὲν κατὰ γῆν, οἱ δὲ ναυσίν.
                        καὶ ὀλίγον μὲν χρόνον ξυνέμεινεν ἡ ὁμαιχμία, ἔπειτα διενεχθέντες οἱ
                        λακεδαιμόνιοι καὶ ἀθηναῖοι ἐπολέμησαν μετὰ τῶν ξυμμάχων πρὸς ἀλλήλους· καὶ
                        τῶν ἄλλων ἑλλήνων εἴ τινές που διασταῖεν, πρὸς τούτους ἤδη ἐχώρουν. ὥστε ἀπὸ
                        τῶν μηδικῶν ἐς τόνδε αἰεὶ τὸν πόλεμον τὰ μὲν σπενδόμενοι, τὰ δὲ πολεμοῦντες
                        ἢ ἀλλήλοις ἢ τοῖς ἑαυτῶν ξυμμάχοις ἀφισταμένοις εὖ παρεσκευάσαντο τὰ πολέμια
                        καὶ ἐμπειρότεροι ἐγένοντο μετὰ κινδύνων τὰς μελέτας ποιούμενοι.</p>
                </div>
                <div
                    n="19"
                    type="chapter">
                    <p>καὶ οἱ μὲν λακεδαιμόνιοι οὐχ ὑποτελεῖς ἔχοντες φόρου τοὺς ξυμμάχους ἡγοῦντο,
                        κατ᾽ ὀλιγαρχίαν δὲ σφίσιν αὐτοῖς μόνον ἐπιτηδείως ὅπως πολιτεύσουσι
                        θεραπεύοντες, ἀθηναῖοι δὲ ναῦς τε τῶν πόλεων τῷ χρόνῳ παραλαβόντες πλὴν χίων
                        καὶ λεσβίων, καὶ χρήματα τοῖς πᾶσι τάξαντες φέρειν. καὶ ἐγένετο αὐτοῖς ἐς
                        τόνδε τὸν πόλεμον ἡ ἰδία παρασκευὴ μείζων ἢ ὡς τὰ κράτιστά ποτε μετὰ
                        ἀκραιφνοῦς τῆς ξυμμαχίας ἤνθησαν.</p>
                </div>
                <div
                    n="20"
                    type="chapter">
                    <p>τὰ μὲν οὖν παλαιὰ τοιαῦτα ηὗρον, χαλεπὰ ὄντα παντὶ ἑξῆς τεκμηρίῳ πιστεῦσαι.
                        οἱ γὰρ ἄνθρωποι τὰς ἀκοὰς τῶν προγεγενημένων, καὶ ἢν ἐπιχώρια σφίσιν ᾖ,
                        ὁμοίως ἀβασανίστως παρ᾽ ἀλλήλων δέχονται. ἀθηναίων γοῦν τὸ πλῆθος ἵππαρχον
                        οἴονται ὑφ᾽ ἁρμοδίου καὶ ἀριστογείτονος τύραννον ὄντα ἀποθανεῖν, καὶ οὐκ
                        ἴσασιν ὅτι ἱππίας μὲν πρεσβύτατος ὢν ἦρχε τῶν πεισιστράτου υἱέων, ἵππαρχος
                        δὲ καὶ θεσσαλὸς ἀδελφοὶ ἦσαν αὐτοῦ, ὑποτοπήσαντες δέ τι ἐκείνῃ τῇ ἡμέρᾳ καὶ
                        παραχρῆμα ἁρμόδιος καὶ ἀριστογείτων ἐκ τῶν ξυνειδότων σφίσιν ἱππίᾳ
                        μεμηνῦσθαι τοῦ μὲν ἀπέσχοντο ὡς προειδότος, βουλόμενοι δὲ πρὶν ξυλληφθῆναι
                        δράσαντές τι καὶ κινδυνεῦσαι, τῷ ἱππάρχῳ περιτυχόντες περὶ τὸ λεωκόρειον
                        καλούμενον τὴν παναθηναϊκὴν πομπὴν διακοσμοῦντι ἀπέκτειναν. πολλὰ δὲ καὶ
                        ἄλλα ἔτι καὶ νῦν ὄντα καὶ οὐ χρόνῳ ἀμνηστούμενα καὶ οἱ ἄλλοι ἕλληνες οὐκ
                        ὀρθῶς οἴονται, ὥσπερ τούς τε λακεδαιμονίων βασιλέας μὴ μιᾷ ψήφῳ προστίθεσθαι
                        ἑκάτερον, ἀλλὰ δυοῖν, καὶ τὸν πιτανάτην λόχον αὐτοῖς εἶναι, ὃς οὐδ᾽ ἐγένετο
                        πώποτε. οὕτως ἀταλαίπωρος τοῖς πολλοῖς ἡ ζήτησις τῆς ἀληθείας, καὶ ἐπὶ τὰ
                        ἑτοῖμα μᾶλλον τρέπονται.</p>
                </div>
                <div
                    n="21"
                    type="chapter">
                    <p>ἐκ δὲ τῶν εἰρημένων τεκμηρίων ὅμως τοιαῦτα ἄν τις νομίζων μάλιστα ἃ διῆλθον
                        οὐχ ἁμαρτάνοι, καὶ οὔτε ὡς ποιηταὶ ὑμνήκασι περὶ αὐτῶν ἐπὶ τὸ μεῖζον
                        κοσμοῦντες μᾶλλον πιστεύων, οὔτε ὡς λογογράφοι ξυνέθεσαν ἐπὶ τὸ
                        προσαγωγότερον τῇ ἀκροάσει ἢ ἀληθέστερον, ὄντα ἀνεξέλεγκτα καὶ τὰ πολλὰ ὑπὸ
                        χρόνου αὐτῶν ἀπίστως ἐπὶ τὸ μυθῶδες ἐκνενικηκότα, ηὑρῆσθαι δὲ ἡγησάμενος ἐκ
                        τῶν ἐπιφανεστάτων σημείων ὡς παλαιὰ εἶναι ἀποχρώντως. καὶ ὁ πόλεμος οὗτος,
                        καίπερ τῶν ἀνθρώπων ἐν ᾧ μὲν ἂν πολεμῶσι τὸν παρόντα αἰεὶ μέγιστον
                        κρινόντων, παυσαμένων δὲ τὰ ἀρχαῖα μᾶλλον θαυμαζόντων, ἀπ᾽ αὐτῶν τῶν ἔργων
                        σκοποῦσι δηλώσει ὅμως μείζων γεγενημένος αὐτῶν.</p>
                </div>
                <div
                    n="22"
                    type="chapter">
                    <p>καὶ ὅσα μὲν λόγῳ εἶπον ἕκαστοι ἢ μέλλοντες πολεμήσειν ἢ ἐν αὐτῷ ἤδη ὄντες,
                        χαλεπὸν τὴν ἀκρίβειαν αὐτὴν τῶν λεχθέντων διαμνημονεῦσαι ἦν ἐμοί τε ὧν αὐτὸς
                        ἤκουσα καὶ τοῖς ἄλλοθέν ποθεν ἐμοὶ ἀπαγγέλλουσιν· ὡς δ᾽ ἂν ἐδόκουν ἐμοὶ
                        ἕκαστοι περὶ τῶν αἰεὶ παρόντων τὰ δέοντα μάλιστ᾽ εἰπεῖν, ἐχομένῳ ὅτι
                        ἐγγύτατα τῆς ξυμπάσης γνώμης τῶν ἀληθῶς λεχθέντων, οὕτως εἴρηται. τὰ δ᾽ ἔργα
                        τῶν πραχθέντων ἐν τῷ πολέμῳ οὐκ ἐκ τοῦ παρατυχόντος πυνθανόμενος ἠξίωσα
                        γράφειν, οὐδ᾽ ὡς ἐμοὶ ἐδόκει, ἀλλ᾽ οἷς τε αὐτὸς παρῆν καὶ παρὰ τῶν ἄλλων
                        ὅσον δυνατὸν ἀκριβείᾳ περὶ ἑκάστου ἐπεξελθών. ἐπιπόνως δὲ ηὑρίσκετο, διότι
                        οἱ παρόντες τοῖς ἔργοις ἑκάστοις οὐ ταὐτὰ περὶ τῶν αὐτῶν ἔλεγον, ἀλλ᾽ ὡς
                        ἑκατέρων τις εὐνοίας ἢ μνήμης ἔχοι. καὶ ἐς μὲν ἀκρόασιν ἴσως τὸ μὴ μυθῶδες
                        αὐτῶν ἀτερπέστερον φανεῖται· ὅσοι δὲ βουλήσονται τῶν τε γενομένων τὸ σαφὲς
                        σκοπεῖν καὶ τῶν μελλόντων ποτὲ αὖθις κατὰ τὸ ἀνθρώπινον τοιούτων καὶ
                        παραπλησίων ἔσεσθαι, ὠφέλιμα κρίνειν αὐτὰ ἀρκούντως ἕξει. κτῆμά τε ἐς αἰεὶ
                        μᾶλλον ἢ ἀγώνισμα ἐς τὸ παραχρῆμα ἀκούειν ξύγκειται.</p>
                </div>
                <div
                    n="23"
                    type="chapter">
                    <p>τῶν δὲ πρότερον ἔργων μέγιστον ἐπράχθη τὸ μηδικόν, καὶ τοῦτο ὅμως δυοῖν
                        ναυμαχίαιν καὶ πεζομαχίαιν ταχεῖαν τὴν κρίσιν ἔσχεν. τούτου δὲ τοῦ πολέμου
                        μῆκός τε μέγα προύβη, παθήματά τε ξυνηνέχθη γενέσθαι ἐν αὐτῷ τῇ ἑλλάδι οἷα
                        οὐχ ἕτερα ἐν ἴσῳ χρόνῳ. οὔτε γὰρ πόλεις τοσαίδε ληφθεῖσαι ἠρημώθησαν, αἱ μὲν
                        ὑπὸ βαρβάρων, αἱ δ᾽ ὑπὸ σφῶν αὐτῶν ἀντιπολεμούντων<add>εἰσὶ δ᾽ αἳ καὶ
                            οἰκήτορας μετέβαλον ἁλισκόμεναι</add>, οὔτε φυγαὶ τοσαίδε ἀνθρώπων καὶ
                        φόνος, ὁ μὲν κατ᾽ αὐτὸν τὸν πόλεμον, ὁ δὲ διὰ τὸ στασιάζειν. τά τε πρότερον
                        ἀκοῇ μὲν λεγόμενα, ἔργῳ δὲ σπανιώτερον βεβαιούμενα οὐκ ἄπιστα κατέστη,
                        σεισμῶν τε πέρι, οἳ ἐπὶ πλεῖστον ἅμα μέρος γῆς καὶ ἰσχυρότατοι οἱ αὐτοὶ
                        ἐπέσχον, ἡλίου τε ἐκλείψεις, αἳ πυκνότεραι παρὰ τὰ ἐκ τοῦ πρὶν χρόνου
                        μνημονευόμενα ξυνέβησαν, αὐχμοί τε ἔστι παρ᾽ οἷς μεγάλοι καὶ ἀπ᾽ αὐτῶν καὶ
                        λιμοὶ καὶ ἡ οὐχ ἥκιστα βλάψασα καὶ μέρος τι φθείρασα ἡ λοιμώδης νόσος· ταῦτα
                        γὰρ πάντα μετὰ τοῦδε τοῦ πολέμου ἅμα ξυνεπέθετο. ἤρξαντο δὲ αὐτοῦ ἀθηναῖοι
                        καὶ πελοποννήσιοι λύσαντες τὰς τριακοντούτεις σπονδὰς αἳ αὐτοῖς ἐγένοντο
                        μετὰ εὐβοίας ἅλωσιν. διότι δ᾽ ἔλυσαν, τὰς αἰτίας προύγραψα πρῶτον καὶ τὰς
                        διαφοράς, τοῦ μή τινα ζητῆσαί ποτε ἐξ ὅτου τοσοῦτος πόλεμος τοῖς ἕλλησι
                        κατέστη. τὴν μὲν γὰρ ἀληθεστάτην πρόφασιν, ἀφανεστάτην δὲ λόγῳ, τοὺς
                        ἀθηναίους ἡγοῦμαι μεγάλους γιγνομένους καὶ φόβον παρέχοντας τοῖς
                        λακεδαιμονίοις ἀναγκάσαι ἐς τὸ πολεμεῖν· αἱ δ᾽ ἐς τὸ φανερὸν λεγόμεναι
                        αἰτίαι αἵδ᾽ ἦσαν ἑκατέρων, ἀφ᾽ ὧν λύσαντες τὰς σπονδὰς ἐς τὸν πόλεμον
                        κατέστησαν.</p>
                </div>
                <div
                    n="24"
                    type="chapter">
                    <p>ἐπίδαμνός ἐστι πόλις ἐν δεξιᾷ ἐσπλέοντι ἐς τὸν ἰόνιον κόλπον· προσοικοῦσι δ᾽
                        αὐτὴν ταυλάντιοι βάρβαροι, ἰλλυρικὸν ἔθνος. ταύτην ἀπῴκισαν μὲν κερκυραῖοι,
                        οἰκιστὴς δ᾽ ἐγένετο φαλίος ἐρατοκλείδου κορίνθιος γένος τῶν ἀφ᾽ ἡρακλέους,
                        κατὰ δὴ τὸν παλαιὸν νόμον ἐκ τῆς μητροπόλεως κατακληθείς. ξυνῴκισαν δὲ καὶ
                        κορινθίων τινὲς καὶ τοῦ ἄλλου δωρικοῦ γένους. προελθόντος δὲ τοῦ χρόνου
                        ἐγένετο ἡ τῶν ἐπιδαμνίων δύναμις μεγάλη καὶ πολυάνθρωπος· στασιάσαντες δὲ ἐν
                        ἀλλήλοις ἔτη πολλά, ὡς λέγεται, ἀπὸ πολέμου τινὸς τῶν προσοίκων βαρβάρων
                        ἐφθάρησαν καὶ τῆς δυνάμεως τῆς πολλῆς ἐστερήθησαν. τὰ δὲ τελευταῖα πρὸ τοῦδε
                        τοῦ πολέμου ὁ δῆμος αὐτῶν ἐξεδίωξε τοὺς δυνατούς, οἱ δὲ ἐπελθόντες μετὰ τῶν
                        βαρβάρων ἐλῄζοντο τοὺς ἐν τῇ πόλει κατά τε γῆν καὶ κατὰ θάλασσαν. οἱ δὲ ἐν
                        τῇ πόλει ὄντες ἐπιδάμνιοι ἐπειδὴ ἐπιέζοντο, πέμπουσιν ἐς τὴν κέρκυραν
                        πρέσβεις ὡς μητρόπολιν οὖσαν, δεόμενοι μὴ σφᾶς περιορᾶν φθειρομένους, ἀλλὰ
                        τούς τε φεύγοντας ξυναλλάξαι σφίσι καὶ τὸν τῶν βαρβάρων πόλεμον καταλῦσαι.
                        ταῦτα δὲ ἱκέται καθεζόμενοι ἐς τὸ ἥραιον ἐδέοντο. οἱ δὲ κερκυραῖοι τὴν
                        ἱκετείαν οὐκ ἐδέξαντο, ἀλλ᾽ ἀπράκτους ἀπέπεμψαν.</p>
                </div>
                <div
                    n="25"
                    type="chapter">
                    <p>γνόντες δὲ οἱ ἐπιδάμνιοι οὐδεμίαν σφίσιν ἀπὸ κερκύρας τιμωρίαν οὖσαν ἐν ἀπόρῳ
                        εἴχοντο θέσθαι τὸ παρόν, καὶ πέμψαντες ἐς δελφοὺς τὸν θεὸν ἐπήροντο εἰ
                        παραδοῖεν κορινθίοις τὴν πόλιν ὡς οἰκισταῖς καὶ τιμωρίαν τινὰ πειρῷντ᾽ ἀπ᾽
                        αὐτῶν ποιεῖσθαι. ὁ δ᾽ αὐτοῖς ἀνεῖλε παραδοῦναι καὶ ἡγεμόνας ποιεῖσθαι.
                        ἐλθόντες δὲ οἱ ἐπιδάμνιοι ἐς τὴν κόρινθον κατὰ τὸ μαντεῖον παρέδοσαν τὴν
                        ἀποικίαν, τόν τε οἰκιστὴν ἀποδεικνύντες σφῶν ἐκ κορίνθου ὄντα καὶ τὸ
                        χρηστήριον δηλοῦντες, ἐδέοντό τε μὴ σφᾶς περιορᾶν φθειρομένους, ἀλλ᾽
                        ἐπαμῦναι. κορίνθιοι δὲ κατά τε τὸ δίκαιον ὑπεδέξαντο τὴν τιμωρίαν,
                        νομίζοντες οὐχ ἧσσον ἑαυτῶν εἶναι τὴν ἀποικίαν ἢ κερκυραίων, ἅμα δὲ καὶ
                        μίσει τῶν κερκυραίων, ὅτι αὐτῶν παρημέλουν ὄντες ἄποικοι· οὔτε γὰρ ἐν
                        πανηγύρεσι ταῖς κοιναῖς διδόντες γέρα τὰ νομιζόμενα οὔτε κορινθίῳ ἀνδρὶ
                        προκαταρχόμενοι τῶν ἱερῶν ὥσπερ αἱ ἄλλαι ἀποικίαι, περιφρονοῦντες δὲ αὐτοὺς
                        καὶ χρημάτων δυνάμει ὄντες κατ᾽ ἐκεῖνον τὸν χρόνον ὁμοῖα τοῖς ἑλλήνων
                        πλουσιωτάτοις καὶ τῇ ἐς πόλεμον παρασκευῇ δυνατώτεροι, ναυτικῷ δὲ καὶ πολὺ
                        προύχειν ἔστιν ὅτε ἐπαιρόμενοι καὶ κατὰ τὴν φαιάκων προενοίκησιν τῆς
                        κερκύρας κλέος ἐχόντων τὰ περὶ τὰς ναῦς<add>ᾗ καὶ μᾶλλον ἐξηρτύοντο τὸ
                            ναυτικὸν καὶ ἦσαν οὐκ ἀδύνατοι· τριήρεις γὰρ εἴκοσι καὶ ἑκατὸν ὑπῆρχον
                            αὐτοῖς ὅτε ἤρχοντο πολεμεῖν</add>,</p>
                </div>
                <div
                    n="26"
                    type="chapter">
                    <p>πάντων οὖν τούτων ἐγκλήματα ἔχοντες οἱ κορίνθιοι ἔπεμπον ἐς τὴν ἐπίδαμνον
                        ἄσμενοι τὴν ὠφελίαν, οἰκήτορά τε τὸν βουλόμενον ἰέναι κελεύοντες καὶ
                        ἀμπρακιωτῶν καὶ λευκαδίων καὶ ἑαυτῶν φρουρούς. ἐπορεύθησαν δὲ πεζῇ ἐς
                        ἀπολλωνίαν, κορινθίων οὖσαν ἀποικίαν, δέει τῶν κερκυραίων μὴ κωλύωνται ὑπ᾽
                        αὐτῶν κατὰ θάλασσαν περαιούμενοι.</p>
                    <p>κερκυραῖοι δὲ ἐπειδὴ ᾔσθοντο τούς τε οἰκήτορας καὶ φρουροὺς ἥκοντας ἐς τὴν
                        ἐπίδαμνον τήν τε ἀποικίαν κορινθίοις δεδομένην, ἐχαλέπαινον· καὶ πλεύσαντες
                        εὐθὺς πέντε καὶ εἴκοσι ναυσὶ καὶ ὕστερον ἑτέρῳ στόλῳ τούς τε φεύγοντας
                        ἐκέλευον κατ᾽ ἐπήρειαν δέχεσθαι αὐτούς<add>ἦλθον γὰρ ἐς τὴν κέρκυραν οἱ τῶν
                            ἐπιδαμνίων φυγάδες, τάφους τε ἀποδεικνύντες καὶ ξυγγένειαν, ἣν
                            προϊσχόμενοι ἐδέοντο σφᾶς κατάγειν</add>τούς τε φρουροὺς οὓς κορίνθιοι
                        ἔπεμψαν καὶ τοὺς οἰκήτορας ἀποπέμπειν. οἱ δὲ ἐπιδάμνιοι οὐδὲν αὐτῶν
                        ὑπήκουσαν, ἀλλὰ στρατεύουσιν ἐπ᾽ αὐτοὺς οἱ κερκυραῖοι τεσσαράκοντα ναυσὶ
                        μετὰ τῶν φυγάδων ὡς κατάξοντες, καὶ τοὺς ἰλλυριοὺς προσλαβόντες.
                        προσκαθεζόμενοι δὲ τὴν πόλιν προεῖπον ἐπιδαμνίων τε τὸν βουλόμενον καὶ τοὺς
                        ξένους ἀπαθεῖς ἀπιέναι· εἰ δὲ μή, ὡς πολεμίοις χρήσεσθαι. ὡς δ᾽ οὐκ
                        ἐπείθοντο, οἱ μὲν κερκυραῖοι<add>ἔστι δ᾽ ἰσθμὸς τὸ χωρίον</add>ἐπολιόρκουν
                        τὴν πόλιν,</p>
                </div>
                <div
                    n="27"
                    type="chapter">
                    <p>κορίνθιοι δ᾽, ὡς αὐτοῖς ἐκ τῆς ἐπιδάμνου ἦλθον ἄγγελοι ὅτι πολιορκοῦνται,
                        παρεσκευάζοντο στρατείαν, καὶ ἅμα ἀποικίαν ἐς τὴν ἐπίδαμνον ἐκήρυσσον ἐπὶ τῇ
                        ἴσῃ καὶ ὁμοίᾳ τὸν βουλόμενον ἰέναι· εἰ δέ τις τὸ παραυτίκα μὲν μὴ ἐθέλει
                        ξυμπλεῖν, μετέχειν δὲ βούλεται τῆς ἀποικίας, πεντήκοντα δραχμὰς καταθέντα
                        κορινθίας μένειν. ἦσαν δὲ καὶ οἱ πλέοντες πολλοὶ καὶ οἱ τἀργύριον
                        καταβάλλοντες. ἐδεήθησαν δὲ καὶ τῶν μεγαρέων ναυσὶ σφᾶς ξυμπροπέμψαι, εἰ ἄρα
                        κωλύοιντο ὑπὸ κερκυραίων πλεῖν· οἱ δὲ παρεσκευάζοντο αὐτοῖς ὀκτὼ ναυσὶ
                        ξυμπλεῖν, καὶ παλῆς κεφαλλήνων τέσσαρσιν. καὶ ἐπιδαυρίων ἐδεήθησαν, οἳ
                        παρέσχον πέντε, ἑρμιονῆς δὲ μίαν καὶ τροιζήνιοι δύο, λευκάδιοι δὲ δέκα καὶ
                        ἀμπρακιῶται ὀκτώ. θηβαίους δὲ χρήματα ᾔτησαν καὶ φλειασίους, ἠλείους δὲ ναῦς
                        τε κενὰς καὶ χρήματα. αὐτῶν δὲ κορινθίων νῆες παρεσκευάζοντο τριάκοντα καὶ
                        τρισχίλιοι ὁπλῖται.</p>
                </div>
                <div
                    n="28"
                    type="chapter">
                    <p>ἐπειδὴ δὲ ἐπύθοντο οἱ κερκυραῖοι τὴν παρασκευήν, ἐλθόντες ἐς κόρινθον μετὰ
                        λακεδαιμονίων καὶ σικυωνίων πρέσβεων, οὓς παρέλαβον, ἐκέλευον κορινθίους
                        τοὺς ἐν ἐπιδάμνῳ φρουρούς τε καὶ οἰκήτορας ἀπάγειν, ὡς οὐ μετὸν αὐτοῖς
                        ἐπιδάμνου. εἰ δέ τι ἀντιποιοῦνται, δίκας ἤθελον δοῦναι ἐν πελοποννήσῳ παρὰ
                        πόλεσιν αἷς ἂν ἀμφότεροι ξυμβῶσιν· ὁποτέρων δ᾽ ἂν δικασθῇ εἶναι τὴν
                        ἀποικίαν, τούτους κρατεῖν. ἤθελον δὲ καὶ τῷ ἐν δελφοῖς μαντείῳ ἐπιτρέψαι.
                        πόλεμον δὲ οὐκ εἴων ποιεῖν· εἰ δὲ μή, καὶ αὐτοὶ ἀναγκασθήσεσθαι ἔφασαν,
                        ἐκείνων βιαζομένων, φίλους ποιεῖσθαι οὓς οὐ βούλονται ἑτέρους τῶν νῦν ὄντων
                        μᾶλλον ὠφελίας ἕνεκα. οἱ δὲ κορίνθιοι ἀπεκρίναντο αὐτοῖς, ἢν τάς τε ναῦς καὶ
                        τοὺς βαρβάρους ἀπὸ ἐπιδάμνου ἀπαγάγωσι, βουλεύσεσθαι· πρότερον δ᾽ οὐ καλῶς
                        ἔχειν τοὺς μὲν πολιορκεῖσθαι, αὐτοὺς δὲ δικάζεσθαι. κερκυραῖοι δὲ ἀντέλεγον,
                        ἢν καὶ ἐκεῖνοι τοὺς ἐν ἐπιδάμνῳ ἀπαγάγωσι, ποιήσειν ταῦτα· ἑτοῖμοι δὲ εἶναι
                        καὶ ὥστε ἀμφοτέρους μένειν κατὰ χώραν, σπονδὰς δὲ ποιήσασθαι ἕως ἂν ἡ δίκη
                        γένηται.</p>
                </div>
                <div
                    n="29"
                    type="chapter">
                    <p>κορίνθιοι δὲ οὐδὲν τούτων ὑπήκουον, ἀλλ᾽ ἐπειδὴ πλήρεις αὐτοῖς ἦσαν αἱ νῆες
                        καὶ οἱ ξύμμαχοι παρῆσαν, προπέμψαντες κήρυκα πρότερον πόλεμον προεροῦντα
                        κερκυραίοις, ἄραντες ἑβδομήκοντα ναυσὶ καὶ πέντε δισχιλίοις τε ὁπλίταις
                        ἔπλεον ἐπὶ τὴν ἐπίδαμνον κερκυραίοις ἐναντία πολεμήσοντες· ἐστρατήγει δὲ τῶν
                        μὲν νεῶν ἀριστεὺς ὁ πελλίχου καὶ καλλικράτης ὁ καλλίου καὶ τιμάνωρ ὁ
                        τιμάνθους, τοῦ δὲ πεζοῦ ἀρχέτιμός τε ὁ εὐρυτίμου καὶ ἰσαρχίδας ὁ ἰσάρχου.
                        ἐπειδὴ δ᾽ ἐγένοντο ἐν ἀκτίῳ τῆς ἀνακτορίας γῆς, οὗ τὸ ἱερὸν τοῦ ἀπόλλωνός
                        ἐστιν, ἐπὶ τῷ στόματι τοῦ ἀμπρακικοῦ κόλπου, οἱ κερκυραῖοι κήρυκά τε
                        προύπεμψαν αὐτοῖς ἐν ἀκατίῳ ἀπεροῦντα μὴ πλεῖν ἐπὶ σφᾶς καὶ τὰς ναῦς ἅμα
                        ἐπλήρουν, ζεύξαντές τε τὰς παλαιὰς ὥστε πλωίμους εἶναι καὶ τὰς ἄλλας
                        ἐπισκευάσαντες. ὡς δὲ ὁ κῆρύξ τε ἀπήγγειλεν οὐδὲν εἰρηναῖον παρὰ τῶν
                        κορινθίων καὶ αἱ νῆες αὐτοῖς ἐπεπλήρωντο οὖσαι ὀγδοήκοντα<add>τεσσαράκοντα
                            γὰρ ἐπίδαμνον ἐπολιόρκουν</add>, ἀνταναγαγόμενοι καὶ παραταξάμενοι
                        ἐναυμάχησαν· καὶ ἐνίκησαν οἱ κερκυραῖοι παρὰ πολὺ καὶ ναῦς πέντε καὶ δέκα
                        διέφθειραν τῶν κορινθίων. τῇ δὲ αὐτῇ ἡμέρᾳ αὐτοῖς ξυνέβη καὶ τοὺς τὴν
                        ἐπίδαμνον πολιορκοῦντας παραστήσασθαι ὁμολογίᾳ ὥστε τοὺς μὲν ἐπήλυδας
                        ἀποδόσθαι, κορινθίους δὲ δήσαντας ἔχειν ἕως ἂν ἄλλο τι δόξῃ.</p>
                </div>
                <div
                    n="30"
                    type="chapter">
                    <p>μετὰ δὲ τὴν ναυμαχίαν οἱ κερκυραῖοι τροπαῖον στήσαντες ἐπὶ τῇ λευκίμμῃ τῆς
                        κερκυραίας ἀκρωτηρίῳ τοὺς μὲν ἄλλους οὓς ἔλαβον αἰχμαλώτους ἀπέκτειναν,
                        κορινθίους δὲ δήσαντες εἶχον. ὕστερον δέ, ἐπειδὴ οἱ κορίνθιοι καὶ οἱ
                        ξύμμαχοι ἡσσημένοι ταῖς ναυσὶν ἀνεχώρησαν ἐπ᾽ οἴκου, τῆς θαλάσσης ἁπάσης
                        ἐκράτουν τῆς κατ᾽ ἐκεῖνα τὰ χωρία οἱ κερκυραῖοι, καὶ πλεύσαντες ἐς λευκάδα
                        τὴν κορινθίων ἀποικίαν τῆς γῆς ἔτεμον καὶ κυλλήνην τὸ ἠλείων ἐπίνειον
                        ἐνέπρησαν, ὅτι ναῦς καὶ χρήματα παρέσχον κορινθίοις. τοῦ τε χρόνου τὸν
                        πλεῖστον μετὰ τὴν ναυμαχίαν ἐπεκράτουν τῆς θαλάσσης καὶ τοὺς τῶν κορινθίων
                        ξυμμάχους ἐπιπλέοντες ἔφθειρον, μέχρι οὗ κορίνθιοι περιιόντι τῷ θέρει
                        πέμψαντες ναῦς καὶ στρατιάν, ἐπεὶ σφῶν οἱ ξύμμαχοι ἐπόνουν, ἐστρατοπεδεύοντο
                        ἐπὶ ἀκτίῳ καὶ περὶ τὸ χειμέριον τῆς θεσπρωτίδος φυλακῆς ἕνεκα τῆς τε
                        λευκάδος καὶ τῶν ἄλλων πόλεων ὅσαι σφίσι φίλιαι ἦσαν. ἀντεστρατοπεδεύοντο δὲ
                        καὶ οἱ κερκυραῖοι ἐπὶ τῇ λευκίμμῃ ναυσί τε καὶ πεζῷ. ἐπέπλεον δὲ οὐδέτεροι
                        ἀλλήλοις, ἀλλὰ τὸ θέρος τοῦτο ἀντικαθεζόμενοι χειμῶνος ἤδη ἀνεχώρησαν ἐπ᾽
                        οἴκου ἑκάτεροι.</p>
                </div>
                <div
                    n="31"
                    type="chapter">
                    <p>τὸν δ᾽ ἐνιαυτὸν πάντα τὸν μετὰ τὴν ναυμαχίαν καὶ τὸν ὕστερον οἱ κορίνθιοι
                        ὀργῇ φέροντες τὸν πρὸς κερκυραίους πόλεμον ἐναυπηγοῦντο καὶ παρεσκευάζοντο
                        τὰ κράτιστα νεῶν στόλον, ἔκ τε αὐτῆς πελοποννήσου ἀγείροντες καὶ τῆς ἄλλης
                        ἑλλάδος ἐρέτας, μισθῷ πείθοντες. πυνθανόμενοι δὲ οἱ κερκυραῖοι τὴν
                        παρασκευὴν αὐτῶν ἐφοβοῦντο, καί<add>ἦσαν γὰρ οὐδενὸς ἑλλήνων ἔνσπονδοι οὐδὲ
                            ἐσεγράψαντο ἑαυτοὺς οὔτε ἐς τὰς ἀθηναίων σπονδὰς οὔτε ἐς τὰς
                            λακεδαιμονίων</add>ἔδοξεν αὐτοῖς ἐλθοῦσιν ὡς τοὺς ἀθηναίους ξυμμάχους
                        γενέσθαι καὶ ὠφελίαν τινὰ πειρᾶσθαι ἀπ᾽ αὐτῶν εὑρίσκεσθαι. οἱ δὲ κορίνθιοι
                        πυθόμενοι ταῦτα ἦλθον καὶ αὐτοὶ ἐς τὰς ἀθήνας πρεσβευσόμενοι, ὅπως μὴ σφίσι
                        πρὸς τῷ κερκυραίων ναυτικῷ καὶ τὸ αὐτῶν προσγενόμενον ἐμπόδιον γένηται
                        θέσθαι τὸν πόλεμον ᾗ βούλονται. καταστάσης δὲ ἐκκλησίας ἐς ἀντιλογίαν ἦλθον,
                        καὶ οἱ μὲν κερκυραῖοι ἔλεξαν τοιάδε.</p>
                </div>
                <div
                    n="32"
                    type="chapter">
                    <p><quote>δίκαιον, ὦ ἀθηναῖοι, τοὺς μήτε εὐεργεσίας μεγάλης μήτε ξυμμαχίας
                            προυφειλομένης ἥκοντας παρὰ τοὺς πέλας ἐπικουρίας, ὥσπερ καὶ ἡμεῖς νῦν,
                            δεησομένους ἀναδιδάξαι πρῶτον, μάλιστα μὲν ὡς καὶ ξύμφορα δέονται, εἰ δὲ
                            μή, ὅτι γε οὐκ ἐπιζήμια, ἔπειτα δὲ ὡς καὶ τὴν χάριν βέβαιον ἕξουσιν· εἰ
                            δὲ τούτων μηδὲν σαφὲς καταστήσουσι, μὴ ὀργίζεσθαι ἢν ἀτυχῶσιν.
                            κερκυραῖοι δὲ μετὰ τῆς ξυμμαχίας τῆς αἰτήσεως καὶ ταῦτα πιστεύοντες
                            ἐχυρὰ ὑμῖν παρέξεσθαι ἀπέστειλαν ἡμᾶς. τετύχηκε δὲ τὸ αὐτὸ ἐπιτήδευμα
                            πρός τε ὑμᾶς ἐς τὴν χρείαν ἡμῖν ἄλογον καὶ ἐς τὰ ἡμέτερα αὐτῶν ἐν τῷ
                            παρόντι ἀξύμφορον. ξύμμαχοί τε γὰρ οὐδενός πω ἐν τῷ πρὸ τοῦ χρόνῳ
                            ἑκούσιοι γενόμενοι νῦν ἄλλων τοῦτο δεησόμενοι ἥκομεν, καὶ ἅμα ἐς τὸν
                            παρόντα πόλεμον κορινθίων ἐρῆμοι δι᾽ αὐτὸ καθέσταμεν. καὶ περιέστηκεν ἡ
                            δοκοῦσα ἡμῶν πρότερον σωφροσύνη, τὸ μὴ ἐν ἀλλοτρίᾳ ξυμμαχίᾳ τῇ τοῦ πέλας
                            γνώμῃ ξυγκινδυνεύειν, νῦν ἀβουλία καὶ ἀσθένεια φαινομένη. τὴν μὲν οὖν
                            γενομένην ναυμαχίαν αὐτοὶ κατὰ μόνας ἀπεωσάμεθα κορινθίους· ἐπειδὴ δὲ
                            μείζονι παρασκευῇ ἀπὸ πελοποννήσου καὶ τῆς ἄλλης ἑλλάδος ἐφ᾽ ἡμᾶς
                            ὥρμηνται καὶ ἡμεῖς ἀδύνατοι ὁρῶμεν ὄντες τῇ οἰκείᾳ μόνον δυνάμει
                            περιγενέσθαι, καὶ ἅμα μέγας ὁ κίνδυνος εἰ ἐσόμεθα ὑπ᾽ αὐτοῖς, ἀνάγκη καὶ
                            ὑμῶν καὶ ἄλλου παντὸς ἐπικουρίας δεῖσθαι, καὶ ξυγγνώμη εἰ μὴ μετὰ
                            κακίας, δόξης δὲ μᾶλλον ἁμαρτίᾳ τῇ πρότερον ἀπραγμοσύνῃ ἐναντία
                            τολμῶμεν.</quote></p>
                </div>
                <div
                    n="33"
                    type="chapter">
                    <p><quote>γενήσεται δὲ ὑμῖν πειθομένοις καλὴ ἡ ξυντυχία κατὰ πολλὰ τῆς ἡμετέρας
                            χρείας, πρῶτον μὲν ὅτι ἀδικουμένοις καὶ οὐχ ἑτέρους βλάπτουσι τὴν
                            ἐπικουρίαν ποιήσεσθε, ἔπειτα περὶ τῶν μεγίστων κινδυνεύοντας δεξάμενοι
                            ὡς ἂν μάλιστα μετ᾽ αἰειμνήστου μαρτυρίου τὴν χάριν καταθήσεσθε· ναυτικόν
                            τε κεκτήμεθα πλὴν τοῦ παρ᾽ ὑμῖν πλεῖστον. καὶ σκέψασθε· τίς εὐπραξία
                            σπανιωτέρα ἢ τίς τοῖς πολεμίοις λυπηροτέρα, εἰ ἣν ὑμεῖς ἂν πρὸ πολλῶν
                            χρημάτων καὶ χάριτος ἐτιμήσασθε δύναμιν ὑμῖν προσγενέσθαι, αὕτη πάρεστιν
                            αὐτεπάγγελτος ἄνευ κινδύνων καὶ δαπάνης διδοῦσα ἑαυτήν, καὶ προσέτι
                            φέρουσα ἐς μὲν τοὺς πολλοὺς ἀρετήν, οἷς δὲ ἐπαμυνεῖτε χάριν, ὑμῖν δ᾽
                            αὐτοῖς ἰσχύν· ἃ ἐν τῷ παντὶ χρόνῳ ὀλίγοις δὴ ἅμα πάντα ξυνέβη, καὶ
                            ὀλίγοι ξυμμαχίας δεόμενοι οἷς ἐπικαλοῦνται ἀσφάλειαν καὶ κόσμον οὐχ
                            ἧσσον διδόντες ἢ ληψόμενοι παραγίγνονται. τὸν δὲ πόλεμον, δι᾽ ὅνπερ
                            χρήσιμοι ἂν εἶμεν, εἴ τις ὑμῶν μὴ οἴεται ἔσεσθαι, γνώμης ἁμαρτάνει καὶ
                            οὐκ αἰσθάνεται τοὺς λακεδαιμονίους φόβῳ τῷ ὑμετέρῳ πολεμησείοντας καὶ
                            τοὺς κορινθίους δυναμένους παρ᾽ αὐτοῖς καὶ ὑμῖν ἐχθροὺς ὄντας καὶ
                            προκαταλαμβάνοντας ἡμᾶς νῦν ἐς τὴν ὑμετέραν ἐπιχείρησιν, ἵνα μὴ τῷ κοινῷ
                            ἔχθει κατ᾽ αὐτοὺς μετ᾽ ἀλλήλων στῶμεν μηδὲ δυοῖν φθάσαι ἁμάρτωσιν, ἢ
                            κακῶσαι ἡμᾶς ἢ σφᾶς αὐτοὺς βεβαιώσασθαι. ἡμέτερον δέ γ᾽ αὖ ἔργον
                            προτερῆσαι, τῶν μὲν διδόντων, ὑμῶν δὲ δεξαμένων τὴν ξυμμαχίαν, καὶ
                            προεπιβουλεύειν αὐτοῖς μᾶλλον ἢ ἀντεπιβουλεύειν.</quote></p>
                </div>
                <div
                    n="34"
                    type="chapter">
                    <p><quote>ἢν δὲ λέγωσιν ὡς οὐ δίκαιον τοὺς σφετέρους ἀποίκους ὑμᾶς δέχεσθαι,
                            μαθόντων ὡς πᾶσα ἀποικία εὖ μὲν πάσχουσα τιμᾷ τὴν μητρόπολιν, ἀδικουμένη
                            δὲ ἀλλοτριοῦται· οὐ γὰρ ἐπὶ τῷ δοῦλοι, ἀλλ᾽ ἐπὶ τῷ ὁμοῖοι τοῖς
                            λειπομένοις εἶναι ἐκπέμπονται. ὡς δὲ ἠδίκουν σαφές ἐστιν· προκληθέντες
                            γὰρ περὶ ἐπιδάμνου ἐς κρίσιν πολέμῳ μᾶλλον ἢ τῷ ἴσῳ ἐβουλήθησαν τὰ
                            ἐγκλήματα μετελθεῖν. καὶ ὑμῖν ἔστω τι τεκμήριον ἃ πρὸς ἡμᾶς τοὺς
                            ξυγγενεῖς δρῶσιν, ὥστε ἀπάτῃ τε μὴ παράγεσθαι ὑπ᾽ αὐτῶν δεομένοις τε ἐκ
                            τοῦ εὐθέος μὴ ὑπουργεῖν· ὁ γὰρ ἐλαχίστας τὰς μεταμελείας ἐκ τοῦ
                            χαρίζεσθαι τοῖς ἐναντίοις λαμβάνων ἀσφαλέστατος ἂν
                        διατελοίη.</quote></p>
                </div>
                <div
                    n="35"
                    type="chapter">
                    <p><quote>λύσετε δὲ οὐδὲ τὰς λακεδαιμονίων σπονδὰς δεχόμενοι ἡμᾶς μηδετέρων
                            ὄντας ξυμμάχους· εἴρηται γὰρ ἐν αὐταῖς, τῶν ἑλληνίδων πόλεων ἥτις
                            μηδαμοῦ ξυμμαχεῖ, ἐξεῖναι παρ᾽ ὁποτέρους ἂν ἀρέσκηται ἐλθεῖν. καὶ δεινὸν
                            εἰ τοῖσδε μὲν ἀπό τε τῶν ἐνσπόνδων ἔσται πληροῦν τὰς ναῦς καὶ προσέτι
                            καὶ ἐκ τῆς ἄλλης ἑλλάδος καὶ οὐχ ἥκιστα ἀπὸ τῶν ὑμετέρων ὑπηκόων, ἡμᾶς
                            δὲ ἀπὸ τῆς προκειμένης τε ξυμμαχίας εἴρξουσι καὶ ἀπὸ τῆς ἄλλοθέν ποθεν
                            ὠφελίας, εἶτα ἐν ἀδικήματι θήσονται πεισθέντων ὑμῶν ἃ δεόμεθα. πολὺ δὲ
                            ἐν πλέονι αἰτίᾳ ἡμεῖς μὴ πείσαντες ὑμᾶς ἕξομεν· ἡμᾶς μὲν γὰρ
                            κινδυνεύοντας καὶ οὐκ ἐχθροὺς ὄντας ἀπώσεσθε, τῶνδε δὲ οὐχ ὅπως κωλυταὶ
                            ἐχθρῶν ὄντων καὶ ἐπιόντων γενήσεσθε, ἀλλὰ καὶ ἀπὸ τῆς ὑμετέρας ἀρχῆς
                            δύναμιν προσλαβεῖν περιόψεσθε· ἣν οὐ δίκαιον, ἀλλ᾽ ἢ κἀκείνων κωλύειν
                            τοὺς ἐκ τῆς ὑμετέρας μισθοφόρους ἢ καὶ ἡμῖν πέμπειν καθ᾽ ὅτι ἂν πεισθῆτε
                            ὠφελίαν, μάλιστα δὲ ἀπὸ τοῦ προφανοῦς δεξαμένους βοηθεῖν. πολλὰ δέ,
                            ὥσπερ ἐν ἀρχῇ ὑπείπομεν, τὰ ξυμφέροντα ἀποδείκνυμεν, καὶ μέγιστον ὅτι οἵ
                            τε αὐτοὶ πολέμιοι ἡμῖν ἦσαν, ὅπερ σαφεστάτη πίστις, καὶ οὗτοι οὐκ
                            ἀσθενεῖς, ἀλλ᾽ ἱκανοὶ τοὺς μεταστάντας βλάψαι· καὶ ναυτικῆς καὶ οὐκ
                            ἠπειρώτιδος τῆς ξυμμαχίας διδομένης οὐχ ὁμοία ἡ ἀλλοτρίωσις, ἀλλὰ
                            μάλιστα μέν, εἰ δύνασθε, μηδένα ἄλλον ἐᾶν κεκτῆσθαι ναῦς, εἰ δὲ μή,
                            ὅστις ἐχυρώτατος, τοῦτον φίλον ἔχειν.</quote></p>
                </div>
                <div
                    n="36"
                    type="chapter">
                    <p><quote>καὶ ὅτῳ τάδε ξυμφέροντα μὲν δοκεῖ λέγεσθαι, φοβεῖται δὲ μὴ δι᾽ αὐτὰ
                            πειθόμενος τὰς σπονδὰς λύσῃ, γνώτω τὸ μὲν δεδιὸς αὐτοῦ ἰσχὺν ἔχον τοὺς
                            ἐναντίους μᾶλλον φοβῆσον, τὸ δὲ θαρσοῦν μὴ δεξαμένου ἀσθενὲς ὂν πρὸς
                            ἰσχύοντας τοὺς ἐχθροὺς ἀδεέστερον ἐσόμενον, καὶ ἅμα οὐ περὶ τῆς κερκύρας
                            νῦν τὸ πλέον ἢ καὶ τῶν ἀθηνῶν βουλευόμενος, καὶ οὐ τὰ κράτιστα αὐταῖς
                            προνοῶν, ὅταν ἐς τὸν μέλλοντα καὶ ὅσον οὐ παρόντα πόλεμον τὸ αὐτίκα
                            περισκοπῶν ἐνδοιάζῃ χωρίον προσλαβεῖν ὃ μετὰ μεγίστων καιρῶν οἰκειοῦταί
                            τε καὶ πολεμοῦται. τῆς τε γὰρ ἰταλίας καὶ σικελίας καλῶς παράπλου
                            κεῖται, ὥστε μήτε ἐκεῖθεν ναυτικὸν ἐᾶσαι πελοποννησίοις ἐπελθεῖν τό τε
                            ἐνθένδε πρὸς τἀκεῖ παραπέμψαι, καὶ ἐς τἆλλα ξυμφορώτατόν ἐστιν.
                            βραχυτάτῳ δ᾽ ἂν κεφαλαίῳ, τοῖς τε ξύμπασι καὶ καθ᾽ ἕκαστον, τῷδ᾽ ἂν μὴ
                            προέσθαι ἡμᾶς μάθοιτε· τρία μὲν ὄντα λόγου ἄξια τοῖς ἕλλησι ναυτικά, τὸ
                            παρ᾽ ὑμῖν καὶ τὸ ἡμέτερον καὶ τὸ κορινθίων· τούτων δὲ εἰ περιόψεσθε τὰ
                            δύο ἐς ταὐτὸν ἐλθεῖν καὶ κορίνθιοι ἡμᾶς προκαταλήψονται, κερκυραίοις τε
                            καὶ πελοποννησίοις ἅμα ναυμαχήσετε, δεξάμενοι δὲ ἡμᾶς ἕξετε πρὸς αὐτοὺς
                            πλείοσι ναυσὶ ταῖς ἡμετέραις ἀγωνίζεσθαι.</quote>τοιαῦτα μὲν οἱ
                        κερκυραῖοι εἶπον· οἱ δὲ κορίνθιοι μετ᾽ αὐτοὺς τοιάδε.</p>
                </div>
                <div
                    n="37"
                    type="chapter">
                    <p><quote>ἀναγκαῖον κερκυραίων τῶνδε οὐ μόνον περὶ τοῦ δέξασθαι σφᾶς τὸν λόγον
                            ποιησαμένων, ἀλλ᾽ ὡς καὶ ἡμεῖς τε ἀδικοῦμεν καὶ αὐτοὶ οὐκ εἰκότως
                            πολεμοῦνται, μνησθέντας πρῶτον καὶ ἡμᾶς περὶ ἀμφοτέρων οὕτω καὶ ἐπὶ τὸν
                            ἄλλον λόγον ἰέναι, ἵνα τὴν ἀφ᾽ ἡμῶν τε ἀξίωσιν ἀσφαλέστερον προειδῆτε
                            καὶ τὴν τῶνδε χρείαν μὴ ἀλογίστως ἀπώσησθε.</quote></p>
                    <p><quote>φασὶ δὲ ξυμμαχίαν διὰ τὸ σῶφρον οὐδενός πω δέξασθαι· τὸ δ᾽ ἐπὶ
                            κακουργίᾳ καὶ οὐκ ἀρετῇ ἐπετήδευσαν, ξύμμαχόν τε οὐδένα βουλόμενοι πρὸς
                            τἀδικήματα οὐδὲ μάρτυρα ἔχειν οὔτε παρακαλοῦντες αἰσχύνεσθαι. καὶ ἡ
                            πόλις αὐτῶν ἅμα αὐτάρκη θέσιν κειμένη παρέχει αὐτοὺς δικαστὰς ὧν
                            βλάπτουσί τινα μᾶλλον ἢ κατὰ ξυνθήκας γίγνεσθαι, διὰ τὸ ἥκιστα ἐπὶ τοὺς
                            πέλας ἐκπλέοντας μάλιστα τοὺς ἄλλους ἀνάγκῃ καταίροντας δέχεσθαι. καὶ
                            τοῦτο τὸ εὐπρεπὲς ἄσπονδον οὐχ ἵνα μὴ ξυναδικῶσιν ἑτέροις προβέβληνται,
                            ἀλλ᾽ ὅπως κατὰ μόνας ἀδικῶσι καὶ ὅπως ἐν ᾧ μὲν ἂν κρατῶσι βιάζωνται, οὗ
                            δ᾽ ἂν λάθωσι πλέον ἔχωσιν, ἢν δέ πού τι προσλάβωσιν ἀναισχυντῶσιν·
                            καίτοι εἰ ἦσαν ἄνδρες, ὥσπερ φασίν, ἀγαθοί, ὅσῳ ἀληπτότεροι ἦσαν τοῖς
                            πέλας, τόσῳ δὲ φανερωτέραν ἐξῆν αὐτοῖς τὴν ἀρετὴν διδοῦσι καὶ δεχομένοις
                            τὰ δίκαια δεικνύναι.</quote></p>
                </div>
                <div
                    n="38"
                    type="chapter">
                    <p><quote>ἀλλ᾽ οὔτε πρὸς τοὺς ἄλλους οὔτε ἐς ἡμᾶς τοιοίδε εἰσίν, ἄποικοι δ᾽
                            ὄντες ἀφεστᾶσί τε διὰ παντὸς καὶ νῦν πολεμοῦσι, λέγοντες ὡς οὐκ ἐπὶ τῷ
                            κακῶς πάσχειν ἐκπεμφθεῖεν. ἡμεῖς δὲ οὐδ᾽ αὐτοί φαμεν ἐπὶ τῷ ὑπὸ τούτων
                            ὑβρίζεσθαι κατοικίσαι, ἀλλ᾽ ἐπὶ τῷ ἡγεμόνες τε εἶναι καὶ τὰ εἰκότα
                            θαυμάζεσθαι. αἱ γοῦν ἄλλαι ἀποικίαι τιμῶσιν ἡμᾶς, καὶ μάλιστα ὑπὸ
                            ἀποίκων στεργόμεθα· καὶ δῆλον ὅτι, εἰ τοῖς πλέοσιν ἀρέσκοντές ἐσμεν,
                            τοῖσδ᾽ ἂν μόνοις οὐκ ὀρθῶς ἀπαρέσκοιμεν, οὐδ᾽ ἐπιστρατεύομεν ἐκπρεπῶς μὴ
                            καὶ διαφερόντως τι ἀδικούμενοι. καλὸν δ᾽ ἦν, εἰ καὶ ἡμαρτάνομεν, τοῖσδε
                            μὲν εἶξαι τῇ ἡμετέρᾳ ὀργῇ, ἡμῖν δὲ αἰσχρὸν βιάσασθαι τὴν τούτων
                            μετριότητα· ὕβρει δὲ καὶ ἐξουσίᾳ πλούτου πολλὰ ἐς ἡμᾶς ἄλλα τε
                            ἡμαρτήκασι καὶ ἐπίδαμνον ἡμετέραν οὖσαν κακουμένην μὲν οὐ προσεποιοῦντο,
                            ἐλθόντων δὲ ἡμῶν ἐπὶ τιμωρίᾳ ἑλόντες βίᾳ ἔχουσιν.</quote></p>
                </div>
                <div
                    n="39"
                    type="chapter">
                    <p><quote>καὶ φασὶ δὴ δίκῃ πρότερον ἐθελῆσαι κρίνεσθαι, ἥν γε οὐ τὸν προύχοντα
                            καὶ ἐκ τοῦ ἀσφαλοῦς προκαλούμενον λέγειν τι δοκεῖν δεῖ, ἀλλὰ τὸν ἐς ἴσον
                            τά τε ἔργα ὁμοίως καὶ τοὺς λόγους πρὶν διαγωνίζεσθαι καθιστάντα. οὗτοι
                            δὲ οὐ πρὶν πολιορκεῖν τὸ χωρίον, ἀλλ᾽ ἐπειδὴ ἡγήσαντο ἡμᾶς οὐ
                            περιόψεσθαι, τότε καὶ τὸ εὐπρεπὲς τῆς δίκης παρέσχοντο. καὶ δεῦρο
                            ἥκουσιν οὐ τἀκεῖ μόνον αὐτοὶ ἁμαρτόντες, ἀλλὰ καὶ ὑμᾶς νῦν ἀξιοῦντες οὐ
                            ξυμμαχεῖν, ἀλλὰ ξυναδικεῖν καὶ διαφόρους ὄντας ἡμῖν δέχεσθαι σφᾶς· οὓς
                            χρῆν, ὅτε ἀσφαλέστατοι ἦσαν, τότε προσιέναι, καὶ μὴ ἐν ᾧ ἡμεῖς μὲν
                            ἠδικήμεθα, οὗτοι δὲ κινδυνεύουσι, μηδ᾽ ἐν ᾧ ὑμεῖς τῆς τε δυνάμεως αὐτῶν
                            τότε οὐ μεταλαβόντες τῆς ὠφελίας νῦν μεταδώσετε καὶ τῶν ἁμαρτημάτων
                            ἀπογενόμενοι τῆς ἀφ᾽ ἡμῶν αἰτίας τὸ ἴσον ἕξετε, πάλαι δὲ κοινώσαντας τὴν
                            δύναμιν κοινὰ καὶ τὰ ἀποβαίνοντα ἔχειν.</quote></p>
                </div>
                <div
                    n="40"
                    type="chapter">
                    <p><quote>ὡς μὲν οὖν αὐτοί τε μετὰ προσηκόντων ἐγκλημάτων ἐρχόμεθα καὶ οἵδε
                            βίαιοι καὶ πλεονέκται εἰσὶ δεδήλωται· ὡς δὲ οὐκ ἂν δικαίως αὐτοὺς
                            δέχοισθε μαθεῖν χρή. εἰ γὰρ εἴρηται ἐν ταῖς σπονδαῖς ἐξεῖναι παρ᾽
                            ὁποτέρους τις βούλεται τῶν ἀγράφων πόλεων ἐλθεῖν, οὐ τοῖς ἐπὶ βλάβῃ
                            ἑτέρων ἰοῦσιν ἡ ξυνθήκη ἐστίν, ἀλλ᾽ ὅστις μὴ ἄλλου ἑαυτὸν ἀποστερῶν
                            ἀσφαλείας δεῖται καὶ ὅστις μὴ τοῖς δεξαμένοις, εἰ σωφρονοῦσι, πόλεμον
                            ἀντ᾽ εἰρήνης ποιήσει· ὃ νῦν ὑμεῖς μὴ πειθόμενοι ἡμῖν πάθοιτε ἄν. οὐ γὰρ
                            τοῖσδε μόνον ἐπίκουροι ἂν γένοισθε, ἀλλὰ καὶ ἡμῖν ἀντὶ ἐνσπόνδων
                            πολέμιοι· ἀνάγκη γάρ, εἰ ἴτε μετ᾽ αὐτῶν, καὶ ἀμύνεσθαι μὴ ἄνευ ὑμῶν
                            τούτους. καίτοι δίκαιοί γ᾽ ἐστὲ μάλιστα μὲν ἐκποδὼν στῆναι ἀμφοτέροις,
                            εἰ δὲ μή, τοὐναντίον ἐπὶ τούτους μεθ᾽ ἡμῶν ἰέναι<add>κορινθίοις μέν γε
                                ἔνσπονδοί ἐστε, κερκυραίοις δὲ οὐδὲ δι᾽ ἀνοκωχῆς πώποτ᾽
                                ἐγένεσθε</add>, καὶ τὸν νόμον μὴ καθιστάναι ὥστε τοὺς ἑτέρων
                            ἀφισταμένους δέχεσθαι. οὐδὲ γὰρ ἡμεῖς σαμίων ἀποστάντων ψῆφον
                            προσεθέμεθα ἐναντίαν ὑμῖν, τῶν ἄλλων πελοποννησίων δίχα ἐψηφισμένων εἰ
                            χρὴ αὐτοῖς ἀμύνειν, φανερῶς δὲ ἀντείπομεν τοὺς προσήκοντας ξυμμάχους
                            αὐτόν τινα κολάζειν. εἰ γὰρ τοὺς κακόν τι δρῶντας δεχόμενοι τιμωρήσετε,
                            φανεῖται καὶ ἃ τῶν ὑμετέρων οὐκ ἐλάσσω ἡμῖν πρόσεισι, καὶ τὸν νόμον ἐφ᾽
                            ὑμῖν αὐτοῖς μᾶλλον ἢ ἐφ᾽ ἡμῖν θήσετε.</quote></p>
                </div>
                <div
                    n="41"
                    type="chapter">
                    <p><quote>δικαιώματα μὲν οὖν τάδε πρὸς ὑμᾶς ἔχομεν ἱκανὰ κατὰ τοὺς ἑλλήνων
                            νόμους, παραίνεσιν δὲ καὶ ἀξίωσιν χάριτος τοιάνδε, ἣν οὐκ ἐχθροὶ ὄντες
                            ὥστε βλάπτειν οὐδ᾽ αὖ φίλοι ὥστ᾽ ἐπιχρῆσθαι, ἀντιδοθῆναι ἡμῖν ἐν τῷ
                            παρόντι φαμὲν χρῆναι. νεῶν γὰρ μακρῶν σπανίσαντές ποτε πρὸς τὸν
                            αἰγινητῶν ὑπὲρ τὰ μηδικὰ πόλεμον παρὰ κορινθίων εἴκοσι ναῦς ἐλάβετε· καὶ
                            ἡ εὐεργεσία αὕτη τε καὶ ἡ ἐς σαμίους, τὸ δι᾽ ἡμᾶς πελοποννησίους αὐτοῖς
                            μὴ βοηθῆσαι, παρέσχεν ὑμῖν αἰγινητῶν μὲν ἐπικράτησιν, σαμίων δὲ κόλασιν,
                            καὶ ἐν καιροῖς τοιούτοις ἐγένετο οἷς μάλιστα ἄνθρωποι ἐπ᾽ ἐχθροὺς τοὺς
                            σφετέρους ἰόντες τῶν ἁπάντων ἀπερίοπτοί εἰσι παρὰ τὸ νικᾶν· φίλον τε γὰρ
                            ἡγοῦνται τὸν ὑπουργοῦντα, ἢν καὶ πρότερον ἐχθρὸς ᾖ, πολέμιόν τε τὸν
                            ἀντιστάντα, ἢν καὶ τύχῃ φίλος ὤν, ἐπεὶ καὶ τὰ οἰκεῖα χεῖρον τίθενται
                            φιλονικίας ἕνεκα τῆς αὐτίκα.</quote></p>
                </div>
                <div
                    n="42"
                    type="chapter">
                    <p><quote>ὧν ἐνθυμηθέντες καὶ νεώτερός τις παρὰ πρεσβυτέρου αὐτὰ μαθὼν ἀξιούτω
                            τοῖς ὁμοίοις ἡμᾶς ἀμύνεσθαι, καὶ μὴ νομίσῃ δίκαια μὲν τάδε λέγεσθαι,
                            ξύμφορα δέ, εἰ πολεμήσει, ἄλλα εἶναι. τό τε γὰρ ξυμφέρον ἐν ᾧ ἄν τις
                            ἐλάχιστα ἁμαρτάνῃ μάλιστα ἕπεται, καὶ τὸ μέλλον τοῦ πολέμου ᾧ φοβοῦντες
                            ὑμᾶς κερκυραῖοι κελεύουσιν ἀδικεῖν ἐν ἀφανεῖ ἔτι κεῖται, καὶ οὐκ ἄξιον
                            ἐπαρθέντας αὐτῷ φανερὰν ἔχθραν ἤδη καὶ οὐ μέλλουσαν πρὸς κορινθίους
                            κτήσασθαι, τῆς δὲ ὑπαρχούσης πρότερον διὰ μεγαρέας ὑποψίας σῶφρον
                            ὑφελεῖν μᾶλλον<add>ἡ γὰρ τελευταία χάρις καιρὸν ἔχουσα, κἂν ἐλάσσων ᾖ,
                                δύναται μεῖζον ἔγκλημα λῦσαι</add>, μηδ᾽ ὅτι ναυτικοῦ ξυμμαχίαν
                            μεγάλην διδόασι, τούτῳ ἐφέλκεσθαι· τὸ γὰρ μὴ ἀδικεῖν τοὺς ὁμοίους
                            ἐχυρωτέρα δύναμις ἢ τῷ αὐτίκα φανερῷ ἐπαρθέντας διὰ κινδύνων τὸ πλέον
                            ἔχειν.</quote></p>
                </div>
                <div
                    n="43"
                    type="chapter">
                    <p><quote>ἡμεῖς δὲ περιπεπτωκότες οἷς ἐν τῇ λακεδαίμονι αὐτοὶ προείπομεν, τοὺς
                            σφετέρους ξυμμάχους αὐτόν τινα κολάζειν, νῦν παρ᾽ ὑμῶν τὸ αὐτὸ ἀξιοῦμεν
                            κομίζεσθαι, καὶ μὴ τῇ ἡμετέρᾳ ψήφῳ ὠφεληθέντας τῇ ὑμετέρᾳ ἡμᾶς βλάψαι.
                            τὸ δὲ ἴσον ἀνταπόδοτε, γνόντες τοῦτον ἐκεῖνον εἶναι τὸν καιρὸν ἐν ᾧ ὅ τε
                            ὑπουργῶν φίλος μάλιστα καὶ ὁ ἀντιστὰς ἐχθρός. καὶ κερκυραίους τούσδε
                            μήτε ξυμμάχους δέχεσθε βίᾳ ἡμῶν μήτε ἀμύνετε αὐτοῖς ἀδικοῦσιν. καὶ τάδε
                            ποιοῦντες τὰ προσήκοντά τε δράσετε καὶ τὰ ἄριστα βουλεύσεσθε ὑμῖν
                            αὐτοῖς.</quote></p>
                </div>
                <div
                    n="44"
                    type="chapter">
                    <p>τοιαῦτα δὲ καὶ οἱ κορίνθιοι εἶπον. ἀθηναῖοι δὲ ἀκούσαντες ἀμφοτέρων,
                        γενομένης καὶ δὶς ἐκκλησίας, τῇ μὲν προτέρᾳ οὐχ ἧσσον τῶν κορινθίων
                        ἀπεδέξαντο τοὺς λόγους, ἐν δὲ τῇ ὑστεραίᾳ μετέγνωσαν κερκυραίοις ξυμμαχίαν
                        μὲν μὴ ποιήσασθαι ὥστε τοὺς αὐτοὺς ἐχθροὺς καὶ φίλους νομίζειν<add>εἰ γὰρ
                            ἐπὶ κόρινθον ἐκέλευον σφίσιν οἱ κερκυραῖοι ξυμπλεῖν, ἐλύοντ᾽ ἂν αὐτοῖς
                            αἱ πρὸς πελοποννησίους σπονδαί</add>, ἐπιμαχίαν δ᾽ ἐποιήσαντο τῇ ἀλλήλων
                        βοηθεῖν, ἐάν τις ἐπὶ κέρκυραν ἴῃ ἢ ἀθήνας ἢ τοὺς τούτων ξυμμάχους. ἐδόκει
                        γὰρ ὁ πρὸς πελοποννησίους πόλεμος καὶ ὣς ἔσεσθαι αὐτοῖς, καὶ τὴν κέρκυραν
                        ἐβούλοντο μὴ προέσθαι τοῖς κορινθίοις ναυτικὸν ἔχουσαν τοσοῦτον, ξυγκρούειν
                        δὲ ὅτι μάλιστα αὐτοὺς ἀλλήλοις, ἵνα ἀσθενεστέροις οὖσιν, ἤν τι δέῃ,
                        κορινθίοις τε καὶ τοῖς ἄλλοις ναυτικὸν ἔχουσιν ἐς πόλεμον καθιστῶνται. ἅμα
                        δὲ τῆς τε ἰταλίας καὶ σικελίας καλῶς ἐφαίνετο αὐτοῖς ἡ νῆσος ἐν παράπλῳ
                        κεῖσθαι.</p>
                </div>
                <div
                    n="45"
                    type="chapter">
                    <p>τοιαύτῃ μὲν γνώμῃ οἱ ἀθηναῖοι τοὺς κερκυραίους προσεδέξαντο, καὶ τῶν
                        κορινθίων ἀπελθόντων οὐ πολὺ ὕστερον δέκα ναῦς αὐτοῖς ἀπέστειλαν βοηθούς·
                        ἐστρατήγει δὲ αὐτῶν λακεδαιμόνιός τε ὁ κίμωνος καὶ διότιμος ὁ στρομβίχου καὶ
                        πρωτέας ὁ ἐπικλέους. προεῖπον δὲ αὐτοῖς μὴ ναυμαχεῖν κορινθίοις, ἢν μὴ ἐπὶ
                        κέρκυραν πλέωσι καὶ μέλλωσιν ἀποβαίνειν ἢ ἐς τῶν ἐκείνων τι χωρίων· οὕτω δὲ
                        κωλύειν κατὰ δύναμιν. προεῖπον δὲ ταῦτα τοῦ μὴ λύειν ἕνεκα τὰς σπονδάς.</p>
                </div>
                <div
                    n="46"
                    type="chapter">
                    <p>αἱ μὲν δὴ νῆες ἀφικνοῦνται ἐς τὴν κέρκυραν, οἱ δὲ κορίνθιοι, ἐπειδὴ αὐτοῖς
                        παρεσκεύαστο, ἔπλεον ἐπὶ τὴν κέρκυραν ναυσὶ πεντήκοντα καὶ ἑκατόν. ἦσαν δὲ
                        ἠλείων μὲν δέκα, μεγαρέων δὲ δώδεκα καὶ λευκαδίων δέκα, ἀμπρακιωτῶν δὲ ἑπτὰ
                        καὶ εἴκοσι καὶ ἀνακτορίων μία, αὐτῶν δὲ κορινθίων ἐνενήκοντα· στρατηγοὶ δὲ
                        τούτων ἦσαν μὲν καὶ κατὰ πόλεις ἑκάστων, κορινθίων δὲ ξενοκλείδης ὁ
                        εὐθυκλέους πέμπτος αὐτός. ἐπειδὴ δὲ προσέμειξαν τῇ κατὰ κέρκυραν ἠπείρῳ ἀπὸ
                        λευκάδος πλέοντες, ὁρμίζονται ἐς χειμέριον τῆς θεσπρωτίδος γῆς. ἔστι δὲ
                        λιμήν, καὶ πόλις ὑπὲρ αὐτοῦ κεῖται ἀπὸ θαλάσσης ἐν τῇ ἐλαιάτιδι τῆς
                        θεσπρωτίδος ἐφύρη. ἐξίησι δὲ παρ᾽ αὐτὴν ἀχερουσία λίμνη ἐς θάλασσαν· διὰ δὲ
                        τῆς θεσπρωτίδος ἀχέρων ποταμὸς ῥέων ἐσβάλλει ἐς αὐτήν, ἀφ᾽ οὗ καὶ τὴν
                        ἐπωνυμίαν ἔχει. ῥεῖ δὲ καὶ θύαμις ποταμός, ὁρίζων τὴν θεσπρωτίδα καὶ
                        κεστρίνην, ὧν ἐντὸς ἡ ἄκρα ἀνέχει τὸ χειμέριον. οἱ μὲν οὖν κορίνθιοι τῆς
                        ἠπείρου ἐνταῦθα ὁρμίζονταί τε καὶ στρατόπεδον ἐποιήσαντο.</p>
                </div>
                <div
                    n="47"
                    type="chapter">
                    <p>οἱ δὲ κερκυραῖοι ὡς ᾔσθοντο αὐτοὺς προσπλέοντας, πληρώσαντες δέκα καὶ ἑκατὸν
                        ναῦς, ὧν ἦρχε μικιάδης καὶ αἰσιμίδης καὶ εὐρύβατος, ἐστρατοπεδεύσαντο ἐν μιᾷ
                        τῶν νήσων αἳ καλοῦνται σύβοτα· καὶ αἱ ἀττικαὶ δέκα παρῆσαν. ἐπὶ δὲ τῇ
                        λευκίμμῃ αὐτοῖς τῷ ἀκρωτηρίῳ ὁ πεζὸς ἦν καὶ ζακυνθίων χίλιοι ὁπλῖται
                        βεβοηθηκότες. ἦσαν δὲ καὶ τοῖς κορινθίοις ἐν τῇ ἠπείρῳ πολλοὶ τῶν βαρβάρων
                        παραβεβοηθηκότες· οἱ γὰρ ταύτῃ ἠπειρῶται αἰεί ποτε αὐτοῖς φίλοι εἰσίν.</p>
                </div>
                <div
                    n="48"
                    type="chapter">
                    <p>ἐπειδὴ δὲ παρεσκεύαστο τοῖς κορινθίοις, λαβόντες τριῶν ἡμερῶν σιτία ἀνήγοντο
                        ὡς ἐπὶ ναυμαχίαν ἀπὸ τοῦ χειμερίου νυκτός, καὶ ἅμα ἕῳ πλέοντες καθορῶσι τὰς
                        τῶν κερκυραίων ναῦς μετεώρους τε καὶ ἐπὶ σφᾶς πλεούσας. ὡς δὲ κατεῖδον
                        ἀλλήλους, ἀντιπαρετάσσοντο, ἐπὶ μὲν τὸ δεξιὸν κέρας κερκυραίων αἱ ἀττικαὶ
                        νῆες, τὸ δὲ ἄλλο αὐτοὶ ἐπεῖχον τρία τέλη ποιήσαντες τῶν νεῶν, ὧν
                            ἦρχε<add>τῶν</add>τριῶν στρατηγῶν ἑκάστου εἷς. οὕτω μὲν κερκυραῖοι
                        ἐτάξαντο, κορινθίοις δὲ τὸ μὲν δεξιὸν κέρας αἱ μεγαρίδες νῆες εἶχον καὶ αἱ
                        ἀμπρακιώτιδες, κατὰ δὲ τὸ μέσον οἱ ἄλλοι ξύμμαχοι ὡς ἕκαστοι· εὐώνυμον δὲ
                        κέρας αὐτοὶ οἱ κορίνθιοι ταῖς ἄριστα τῶν νεῶν πλεούσαις κατὰ τοὺς ἀθηναίους
                        καὶ τὸ δεξιὸν τῶν κερκυραίων εἶχον.</p>
                </div>
                <div
                    n="49"
                    type="chapter">
                    <p>ξυμμείξαντες δέ, ἐπειδὴ τὰ σημεῖα ἑκατέροις ἤρθη, ἐναυμάχουν, πολλοὺς μὲν
                        ὁπλίτας ἔχοντες ἀμφότεροι ἐπὶ τῶν καταστρωμάτων, πολλοὺς δὲ τοξότας τε καὶ
                        ἀκοντιστάς, τῷ παλαιῷ τρόπῳ ἀπειρότερον ἔτι παρεσκευασμένοι. ἦν τε ἡ
                        ναυμαχία καρτερά, τῇ μὲν τέχνῃ οὐχ ὁμοίως, πεζομαχίᾳ δὲ τὸ πλέον προσφερὴς
                        οὖσα. ἐπειδὴ γὰρ προσβάλοιεν ἀλλήλοις, οὐ ῥᾳδίως ἀπελύοντο ὑπό τε τοῦ
                        πλήθους καὶ ὄχλου τῶν νεῶν, καὶ μᾶλλόν τι πιστεύοντες τοῖς ἐπὶ τοῦ
                        καταστρώματος ὁπλίταις ἐς τὴν νίκην, οἳ καταστάντες ἐμάχοντο ἡσυχαζουσῶν τῶν
                        νεῶν· διέκπλοι δ᾽ οὐκ ἦσαν, ἀλλὰ θυμῷ καὶ ῥώμῃ τὸ πλέον ἐναυμάχουν ἢ
                        ἐπιστήμῃ. πανταχῇ μὲν οὖν πολὺς θόρυβος καὶ ταραχώδης ἦν ἡ ναυμαχία, ἐν ᾗ αἱ
                        ἀττικαὶ νῆες παραγιγνόμεναι τοῖς κερκυραίοις, εἴ πῃ πιέζοιντο, φόβον μὲν
                        παρεῖχον τοῖς ἐναντίοις, μάχης δὲ οὐκ ἦρχον δεδιότες οἱ στρατηγοὶ τὴν
                        πρόρρησιν τῶν ἀθηναίων. μάλιστα δὲ τὸ δεξιὸν κέρας τῶν κορινθίων ἐπόνει· οἱ
                        γὰρ κερκυραῖοι εἴκοσι ναυσὶν αὐτοὺς τρεψάμενοι καὶ καταδιώξαντες σποράδας ἐς
                        τὴν ἤπειρον καὶ μέχρι τοῦ στρατοπέδου πλεύσαντες αὐτῶν καὶ ἐπεκβάντες
                        ἐνέπρησάν τε τὰς σκηνὰς ἐρήμους καὶ τὰ χρήματα διήρπασαν. ταύτῃ μὲν οὖν οἱ
                        κορίνθιοι καὶ οἱ ξύμμαχοι ἡσσῶντό<add>τε</add>καὶ οἱ κερκυραῖοι ἐπεκράτουν·
                        ᾗ δὲ αὐτοὶ ἦσαν οἱ κορίνθιοι, ἐπὶ τῷ εὐωνύμῳ, πολὺ ἐνίκων, τοῖς κερκυραίοις
                        τῶν εἴκοσι νεῶν ἀπὸ ἐλάσσονος πλήθους ἐκ τῆς διώξεως οὐ παρουσῶν. οἱ δὲ
                        ἀθηναῖοι ὁρῶντες τοὺς κερκυραίους πιεζομένους μᾶλλον ἤδη ἀπροφασίστως
                        ἐπεκούρουν, τὸ μὲν πρῶτον ἀπεχόμενοι ὥστε μὴ ἐμβάλλειν τινί· ἐπειδὴ δὲ ἡ
                        τροπὴ ἐγίγνετο λαμπρῶς καὶ ἐνέκειντο οἱ κορίνθιοι, τότε δὴ ἔργου πᾶς εἴχετο
                        ἤδη καὶ διεκέκριτο οὐδὲν ἔτι, ἀλλὰ ξυνέπεσεν ἐς τοῦτο ἀνάγκης ὥστε
                        ἐπιχειρῆσαι ἀλλήλοις τοὺς κορινθίους καὶ ἀθηναίους.</p>
                </div>
                <div
                    n="50"
                    type="chapter">
                    <p>τῆς δὲ τροπῆς γενομένης οἱ κορίνθιοι τὰ σκάφη μὲν οὐχ εἷλκον ἀναδούμενοι τῶν
                        νεῶν ἃς καταδύσειαν, πρὸς δὲ τοὺς ἀνθρώπους ἐτράποντο φονεύειν διεκπλέοντες
                        μᾶλλον ἢ ζωγρεῖν, τούς τε αὑτῶν φίλους, οὐκ ᾐσθημένοι ὅτι ἥσσηντο οἱ ἐπὶ τῷ
                        δεξιῷ κέρᾳ, ἀγνοοῦντες ἔκτεινον. πολλῶν γὰρ νεῶν οὐσῶν ἀμφοτέρων καὶ ἐπὶ
                        πολὺ τῆς θαλάσσης ἐπεχουσῶν, ἐπειδὴ ξυνέμειξαν ἀλλήλοις, οὐ ῥᾳδίως τὴν
                        διάγνωσιν ἐποιοῦντο ὁποῖοι ἐκράτουν ἢ ἐκρατοῦντο· ναυμαχία γὰρ αὕτη ἕλλησι
                        πρὸς ἕλληνας νεῶν πλήθει μεγίστη δὴ τῶν πρὸ αὑτῆς γεγένηται. ἐπειδὴ δὲ
                        κατεδίωξαν τοὺς κερκυραίους οἱ κορίνθιοι ἐς τὴν γῆν, πρὸς τὰ ναυάγια καὶ
                        τοὺς νεκροὺς τοὺς σφετέρους ἐτράποντο, καὶ τῶν πλείστων ἐκράτησαν ὥστε
                        προσκομίσαι πρὸς τὰ σύβοτα, οἷ αὐτοῖς ὁ κατὰ γῆν στρατὸς τῶν βαρβάρων
                        προσεβεβοηθήκει· ἔστι δὲ τὰ σύβοτα τῆς θεσπρωτίδος λιμὴν ἐρῆμος. τοῦτο δὲ
                        ποιήσαντες αὖθις ἁθροισθέντες ἐπέπλεον τοῖς κερκυραίοις. οἱ δὲ ταῖς πλωίμοις
                        καὶ ὅσαι ἦσαν λοιπαὶ μετὰ τῶν ἀττικῶν νεῶν καὶ αὐτοὶ ἀντεπέπλεον, δείσαντες
                        μὴ ἐς τὴν γῆν σφῶν πειρῶσιν ἀποβαίνειν. ἤδη δὲ ἦν ὀψὲ καὶ ἐπεπαιάνιστο
                        αὐτοῖς ὡς ἐς ἐπίπλουν, καὶ οἱ κορίνθιοι ἐξαπίνης πρύμναν ἐκρούοντο
                        κατιδόντες εἴκοσι ναῦς ἀθηναίων προσπλεούσας, ἃς ὕστερον τῶν δέκα βοηθοὺς
                        ἐξέπεμψαν οἱ ἀθηναῖοι, δείσαντες, ὅπερ ἐγένετο, μὴ νικηθῶσιν οἱ κερκυραῖοι
                        καὶ αἱ σφέτεραι δέκα νῆες ὀλίγαι ἀμύνειν ὦσιν.</p>
                </div>
                <div
                    n="51"
                    type="chapter">
                    <p>ταύτας οὖν προϊδόντες οἱ κορίνθιοι καὶ ὑποτοπήσαντες ἀπ᾽ ἀθηνῶν εἶναι οὐχ
                        ὅσας ἑώρων ἀλλὰ πλείους ὑπανεχώρουν. τοῖς δὲ κερκυραίοις ἐπέπλεον γὰρ μᾶλλον
                        ἐκ τοῦ ἀφανοῦς οὐχ ἑωρῶντο, καὶ ἐθαύμαζον τοὺς κορινθίους πρύμναν
                        κρουομένους, πρίν τινες ἰδόντες εἶπον ὅτι νῆες ἐκεῖναι ἐπιπλέουσιν. τότε δὲ
                        καὶ αὐτοὶ ἀνεχώρουν· ξυνεσκόταζε γὰρ ἤδη, καὶ οἱ κορίνθιοι ἀποτραπόμενοι τὴν
                        διάλυσιν ἐποιήσαντο. οὕτω μὲν ἡ ἀπαλλαγὴ ἐγένετο ἀλλήλων, καὶ ἡ ναυμαχία
                        ἐτελεύτα ἐς νύκτα. τοῖς δὲ κερκυραίοις στρατοπεδευομένοις ἐπὶ τῇ λευκίμμῃ αἱ
                        εἴκοσι νῆες αἱ ἐκ τῶν ἀθηνῶν αὗται, ὧν ἦρχε γλαύκων τε ὁ λεάγρου καὶ
                        ἀνδοκίδης ὁ λεωγόρου, διὰ τῶν νεκρῶν καὶ ναυαγίων προσκομισθεῖσαι κατέπλεον
                        ἐς τὸ στρατόπεδον οὐ πολλῷ ὕστερον ἢ ὤφθησαν. οἱ δὲ κερκυραῖοι<add>ἦν γὰρ
                            νύξ</add>ἐφοβήθησαν μὴ πολέμιαι ὦσιν, ἔπειτα δὲ ἔγνωσαν· καὶ
                        ὡρμίσαντο.</p>
                </div>
                <div
                    n="52"
                    type="chapter">
                    <p>τῇ δὲ ὑστεραίᾳ ἀναγαγόμεναι αἵ τε ἀττικαὶ τριάκοντα νῆες καὶ τῶν κερκυραίων
                        ὅσαι πλώιμοι ἦσαν ἐπέπλευσαν ἐπὶ τὸν ἐν τοῖς συβότοις λιμένα, ἐν ᾧ οἱ
                        κορίνθιοι ὥρμουν, βουλόμενοι εἰδέναι εἰ ναυμαχήσουσιν. οἱ δὲ τὰς μὲν ναῦς
                        ἄραντες ἀπὸ τῆς γῆς καὶ παραταξάμενοι μετεώρους ἡσύχαζον, ναυμαχίας οὐ
                        διανοούμενοι ἄρχειν ἑκόντες ὁρῶντες προσγεγενημένας τε ναῦς ἐκ τῶν ἀθηνῶν
                        ἀκραιφνεῖς καὶ σφίσι πολλὰ τὰ ἄπορα ξυμβεβηκότα, αἰχμαλώτων τε περὶ φυλακῆς
                        οὓς ἐν ταῖς ναυσὶν εἶχον, καὶ ἐπισκευὴν οὐκ οὖσαν τῶν νεῶν ἐν χωρίῳ ἐρήμῳ·
                        τοῦ δὲ οἴκαδε πλοῦ μᾶλλον διεσκόπουν ὅπῃ κομισθήσονται, δεδιότες μὴ οἱ
                        ἀθηναῖοι νομίσαντες λελύσθαι τὰς σπονδάς, διότι ἐς χεῖρας ἦλθον, οὐκ ἐῶσι
                        σφᾶς ἀποπλεῖν.</p>
                </div>
                <div
                    n="53"
                    type="chapter">
                    <p>ἔδοξεν οὖν αὐτοῖς ἄνδρας ἐς κελήτιον ἐσβιβάσαντας ἄνευ κηρυκείου προσπέμψαι
                        τοῖς ἀθηναίοις καὶ πεῖραν ποιήσασθαι. πέμψαντές τε ἔλεγον
                            τοιάδε.<quote>ἀδικεῖτε, ὦ ἄνδρες ἀθηναῖοι, πολέμου ἄρχοντες καὶ σπονδὰς
                            λύοντες· ἡμῖν γὰρ πολεμίους τοὺς ἡμετέρους τιμωρουμένοις ἐμποδὼν ἵστασθε
                            ὅπλα ἀνταιρόμενοι. εἰ δ᾽ ὑμῖν γνώμη ἐστὶ κωλύειν τε ἡμᾶς ἐπὶ κέρκυραν ἢ
                            ἄλλοσε εἴ ποι βουλόμεθα πλεῖν καὶ τὰς σπονδὰς λύετε, ἡμᾶς τούσδε πρώτους
                            λαβόντες χρήσασθε ὡς πολεμίοις.</quote>οἱ μὲν δὴ τοιαῦτα εἶπον· τῶν δὲ
                        κερκυραίων τὸ μὲν στρατόπεδον ὅσον ἐπήκουσεν ἀνεβόησεν εὐθὺς λαβεῖν τε
                        αὐτοὺς καὶ ἀποκτεῖναι, οἱ δὲ ἀθηναῖοι τοιάδε ἀπεκρίναντο.<quote>οὔτε ἄρχομεν
                            πολέμου, ὦ ἄνδρες πελοποννήσιοι, οὔτε τὰς σπονδὰς λύομεν, κερκυραίοις δὲ
                            τοῖσδε ξυμμάχοις οὖσι βοηθοὶ ἤλθομεν. εἰ μὲν οὖν ἄλλοσέ ποι βούλεσθε
                            πλεῖν, οὐ κωλύομεν· εἰ δὲ ἐπὶ κέρκυραν πλευσεῖσθε ἢ ἐς τῶν ἐκείνων τι
                            χωρίων, οὐ περιοψόμεθα κατὰ τὸ δυνατόν.</quote></p>
                </div>
                <div
                    n="54"
                    type="chapter">
                    <p>τοιαῦτα τῶν ἀθηναίων ἀποκριναμένων οἱ μὲν κορίνθιοι τόν τε πλοῦν τὸν ἐπ᾽
                        οἴκου παρεσκευάζοντο καὶ τροπαῖον ἔστησαν ἐν τοῖς ἐν τῇ ἠπείρῳ συβότοις· οἱ
                        δὲ κερκυραῖοι τά τε ναυάγια καὶ νεκροὺς ἀνείλοντο τὰ κατὰ σφᾶς ἐξενεχθέντα
                        ὑπό τε τοῦ ῥοῦ καὶ ἀνέμου, ὃς γενόμενος τῆς νυκτὸς διεσκέδασεν αὐτὰ πανταχῇ,
                        καὶ τροπαῖον ἀντέστησαν ἐν τοῖς ἐν τῇ νήσῳ συβότοις ὡς νενικηκότες. γνώμῃ δὲ
                        τοιᾷδε ἑκάτεροι τὴν νίκην προσεποιήσαντο· κορίνθιοι μὲν κρατήσαντες τῇ
                        ναυμαχίᾳ μέχρι νυκτός, ὥστε καὶ ναυάγια πλεῖστα καὶ νεκροὺς προσκομίσασθαι,
                        καὶ ἄνδρας ἔχοντες αἰχμαλώτους οὐκ ἐλάσσους χιλίων ναῦς τε καταδύσαντες περὶ
                        ἑβδομήκοντα ἔστησαν τροπαῖον· κερκυραῖοι δὲ τριάκοντα ναῦς μάλιστα
                        διαφθείραντες, καὶ ἐπειδὴ ἀθηναῖοι ἦλθον, ἀνελόμενοι τὰ κατὰ σφᾶς αὐτοὺς
                        ναυάγια καὶ νεκρούς, καὶ ὅτι αὐτοῖς τῇ τε προτεραίᾳ πρύμναν κρουόμενοι
                        ὑπεχώρησαν οἱ κορίνθιοι ἰδόντες τὰς ἀττικὰς ναῦς, καὶ ἐπειδὴ ἦλθον οἱ
                        ἀθηναῖοι, οὐκ ἀντεπέπλεον ἐκ τῶν συβότων, διὰ ταῦτα τροπαῖον ἔστησαν.</p>
                </div>
                <div
                    n="55"
                    type="chapter">
                    <p>οὕτω μὲν ἑκάτεροι νικᾶν ἠξίουν· οἱ δὲ κορίνθιοι ἀποπλέοντες ἐπ᾽ οἴκου
                        ἀνακτόριον, ὅ ἐστιν ἐπὶ τῷ στόματι τοῦ ἀμπρακικοῦ κόλπου, εἷλον ἀπάτῃ<add>ἦν
                            δὲ κοινὸν κερκυραίων καὶ ἐκείνων</add>καὶ καταστήσαντες ἐν αὐτῷ
                        κορινθίους οἰκήτορας ἀνεχώρησαν ἐπ᾽ οἴκου, καὶ τῶν κερκυραίων ὀκτακοσίους
                        μὲν οἳ ἦσαν δοῦλοι ἀπέδοντο, πεντήκοντα δὲ καὶ διακοσίους δήσαντες ἐφύλασσον
                        καὶ ἐν θεραπείᾳ εἶχον πολλῇ, ὅπως αὐτοῖς τὴν κέρκυραν ἀναχωρήσαντες
                        προσποιήσειαν· ἐτύγχανον δὲ καὶ δυνάμει αὐτῶν οἱ πλείους πρῶτοι ὄντες τῆς
                        πόλεως. ἡ μὲν οὖν κέρκυρα οὕτω περιγίγνεται τῷ πολέμῳ τῶν κορινθίων, καὶ αἱ
                        νῆες τῶν ἀθηναίων ἀνεχώρησαν ἐξ αὐτῆς· αἰτία δὲ αὕτη πρώτη ἐγένετο τοῦ
                        πολέμου τοῖς κορινθίοις ἐς τοὺς ἀθηναίους, ὅτι σφίσιν ἐν σπονδαῖς μετὰ
                        κερκυραίων ἐναυμάχουν.</p>
                </div>
                <div
                    n="56"
                    type="chapter">
                    <p>μετὰ ταῦτα δ᾽ εὐθὺς καὶ τάδε ξυνέβη γενέσθαι τοῖς ἀθηναίοις καὶ
                        πελοποννησίοις διάφορα ἐς τὸ πολεμεῖν. τῶν γὰρ κορινθίων πρασσόντων ὅπως
                        τιμωρήσονται αὐτούς, ὑποτοπήσαντες τὴν ἔχθραν αὐτῶν οἱ ἀθηναῖοι ποτειδεάτας,
                        οἳ οἰκοῦσιν ἐπὶ τῷ ἰσθμῷ τῆς παλλήνης, κορινθίων ἀποίκους, ἑαυτῶν δὲ
                        ξυμμάχους φόρου ὑποτελεῖς, ἐκέλευον τὸ ἐς παλλήνην τεῖχος καθελεῖν καὶ
                        ὁμήρους δοῦναι, τούς τε ἐπιδημιουργοὺς ἐκπέμπειν καὶ τὸ λοιπὸν μὴ δέχεσθαι
                        οὓς κατὰ ἔτος ἕκαστον κορίνθιοι ἔπεμπον, δείσαντες μὴ ἀποστῶσιν ὑπό τε
                        περδίκκου πειθόμενοι καὶ κορινθίων, τούς τε ἄλλους τοὺς ἐπὶ θρᾴκης
                        ξυναποστήσωσι ξυμμάχους.</p>
                </div>
                <div
                    n="57"
                    type="chapter">
                    <p>ταῦτα δὲ περὶ τοὺς ποτειδεάτας οἱ ἀθηναῖοι προπαρεσκευάζοντο εὐθὺς μετὰ τὴν
                        ἐν κερκύρᾳ ναυμαχίαν· οἵ τε γὰρ κορίνθιοι φανερῶς ἤδη διάφοροι ἦσαν,
                        περδίκκας τε ὁ ἀλεξάνδρου μακεδόνων βασιλεὺς ἐπεπολέμωτο ξύμμαχος πρότερον
                        καὶ φίλος ὤν. ἐπολεμώθη δὲ ὅτι φιλίππῳ τῷ ἑαυτοῦ ἀδελφῷ καὶ δέρδᾳ κοινῇ πρὸς
                        αὐτὸν ἐναντιουμένοις οἱ ἀθηναῖοι ξυμμαχίαν ἐποιήσαντο. δεδιώς τε ἔπρασσεν ἔς
                        τε τὴν λακεδαίμονα πέμπων ὅπως πόλεμος γένηται αὐτοῖς πρὸς πελοποννησίους,
                        καὶ τοὺς κορινθίους προσεποιεῖτο τῆς ποτειδαίας ἕνεκα ἀποστάσεως· προσέφερε
                        δὲ λόγους καὶ τοῖς ἐπὶ θρᾴκης χαλκιδεῦσι καὶ βοττιαίοις ξυναποστῆναι,
                        νομίζων, εἰ ξύμμαχα ταῦτα ἔχοι ὅμορα ὄντα τὰ χωρία, ῥᾷον ἂν τὸν πόλεμον μετ᾽
                        αὐτῶν ποιεῖσθαι. ὧν οἱ ἀθηναῖοι αἰσθόμενοι καὶ βουλόμενοι προκαταλαμβάνειν
                        τῶν πόλεων τὰς ἀποστάσεις<add>ἔτυχον γὰρ τριάκοντα ναῦς ἀποστέλλοντες καὶ
                            χιλίους ὁπλίτας ἐπὶ τὴν γῆν αὐτοῦ, ἀρχεστράτου τοῦ λυκομήδους μετ᾽ ἄλλων
                            δέκα στρατηγοῦντος</add>ἐπιστέλλουσι τοῖς ἄρχουσι τῶν νεῶν ποτειδεατῶν
                        τε ὁμήρους λαβεῖν καὶ τὸ τεῖχος καθελεῖν, τῶν τε πλησίον πόλεων φυλακὴν
                        ἔχειν ὅπως μὴ ἀποστήσονται.</p>
                </div>
                <div
                    n="58"
                    type="chapter">
                    <p>ποτειδεᾶται δὲ πέμψαντες μὲν καὶ παρ᾽ ἀθηναίους πρέσβεις, εἴ πως πείσειαν μὴ
                        σφῶν πέρι νεωτερίζειν μηδέν, ἐλθόντες δὲ καὶ ἐς τὴν λακεδαίμονα μετὰ
                            κορινθίων,<add>ἔπρασσον</add>ὅπως ἑτοιμάσαιντο τιμωρίαν, ἢν δέῃ, ἐπειδὴ
                        ἔκ τε ἀθηνῶν ἐκ πολλοῦ πράσσοντες οὐδὲν ηὕροντο ἐπιτήδειον, ἀλλ᾽ αἱ νῆες αἱ
                        ἐπὶ μακεδονίαν καὶ ἐπὶ σφᾶς ὁμοίως ἔπλεον, καὶ τὰ τέλη τῶν λακεδαιμονίων
                        ὑπέσχετο αὐτοῖς, ἢν ἐπὶ ποτείδαιαν ἴωσιν ἀθηναῖοι, ἐς τὴν ἀττικὴν ἐσβαλεῖν,
                        τότε δὴ κατὰ τὸν καιρὸν τοῦτον ἀφίστανται μετὰ χαλκιδέων καὶ βοττιαίων κοινῇ
                        ξυνομόσαντες. καὶ περδίκκας πείθει χαλκιδέας τὰς ἐπὶ θαλάσσῃ πόλεις
                        ἐκλιπόντας καὶ καταβαλόντας ἀνοικίσασθαι ἐς ὄλυνθον μίαν τε πόλιν ταύτην
                        ἰσχυρὰν ποιήσασθαι· τοῖς τ᾽ ἐκλιποῦσι τούτοις τῆς ἑαυτοῦ γῆς τῆς μυγδονίας
                        περὶ τὴν βόλβην λίμνην ἔδωκε νέμεσθαι, ἕως ἂν ὁ πρὸς ἀθηναίους πόλεμος ᾖ.
                        καὶ οἱ μὲν ἀνῳκίζοντό τε καθαιροῦντες τὰς πόλεις καὶ ἐς πόλεμον
                        παρεσκευάζοντο·</p>
                </div>
                <div
                    n="59"
                    type="chapter">
                    <p>αἱ δὲ τριάκοντα νῆες τῶν ἀθηναίων ἀφικνοῦνται ἐς τὰ ἐπὶ θρᾴκης, καὶ
                        καταλαμβάνουσι τήν τε ποτείδαιαν καὶ τἆλλα ἀφεστηκότα. νομίσαντες δὲ οἱ
                        στρατηγοὶ ἀδύνατα εἶναι πρός τε περδίκκαν πολεμεῖν τῇ παρούσῃ δυνάμει καὶ τὰ
                        ξυναφεστῶτα χωρία τρέπονται ἐπὶ τὴν μακεδονίαν, ἐφ᾽ ὅπερ καὶ τὸ πρῶτον
                        ἐξεπέμποντο, καὶ καταστάντες ἐπολέμουν μετὰ φιλίππου καὶ τῶν δέρδου ἀδελφῶν
                        ἄνωθεν στρατιᾷ ἐσβεβληκότων.</p>
                </div>
                <div
                    n="60"
                    type="chapter">
                    <p>καὶ ἐν τούτῳ οἱ κορίνθιοι, τῆς ποτειδαίας ἀφεστηκυίας καὶ τῶν ἀττικῶν νεῶν
                        περὶ μακεδονίαν οὐσῶν, δεδιότες περὶ τῷ χωρίῳ καὶ οἰκεῖον τὸν κίνδυνον
                        ἡγούμενοι πέμπουσιν ἑαυτῶν τε ἐθελοντὰς καὶ τῶν ἄλλων πελοποννησίων μισθῷ
                        πείσαντες ἑξακοσίους καὶ χιλίους τοὺς πάντας ὁπλίτας καὶ ψιλοὺς
                        τετρακοσίους. ἐστρατήγει δὲ αὐτῶν ἀριστεὺς ὁ ἀδειμάντου, κατὰ φιλίαν τε
                        αὐτοῦ οὐχ ἥκιστα οἱ πλεῖστοι ἐκ κορίνθου στρατιῶται ἐθελονταὶ ξυνέσποντο· ἦν
                        γὰρ τοῖς ποτειδεάταις αἰεί ποτε ἐπιτήδειος. καὶ ἀφικνοῦνται τεσσαρακοστῇ
                        ἡμέρᾳ ὕστερον ἐπὶ θρᾴκης ἢ ποτείδαια ἀπέστη.</p>
                </div>
                <div
                    n="61"
                    type="chapter">
                    <p>ἦλθε δὲ καὶ τοῖς ἀθηναίοις εὐθὺς ἡ ἀγγελία τῶν πόλεων ὅτι ἀφεστᾶσι, καὶ
                        πέμπουσιν, ὡς ᾔσθοντο καὶ τοὺς μετ᾽ ἀριστέως ἐπιπαριόντας, δισχιλίους ἑαυτῶν
                        ὁπλίτας καὶ τεσσαράκοντα ναῦς πρὸς τὰ ἀφεστῶτα, καὶ καλλίαν τὸν καλλιάδου
                        πέμπτον αὐτὸν στρατηγόν, οἳ ἀφικόμενοι ἐς μακεδονίαν πρῶτον καταλαμβάνουσι
                        τοὺς προτέρους χιλίους θέρμην ἄρτι ᾑρηκότας καὶ πύδναν πολιορκοῦντας.
                        προσκαθεζόμενοι δὲ καὶ αὐτοὶ τὴν πύδναν ἐπολιόρκησαν μέν, ἔπειτα δὲ ξύμβασιν
                        ποιησάμενοι καὶ ξυμμαχίαν ἀναγκαίαν πρὸς τὸν περδίκκαν, ὡς αὐτοὺς κατήπειγεν
                        ἡ ποτείδαια καὶ ὁ ἀριστεὺς παρεληλυθώς, ἀπανίστανται ἐκ τῆς μακεδονίας, καὶ
                        ἀφικόμενοι ἐς βέροιαν κἀκεῖθεν ἐπὶ στρέψαν καὶ πειράσαντες πρῶτον τοῦ χωρίου
                        καὶ οὐχ ἑλόντες ἐπορεύοντο κατὰ γῆν πρὸς τὴν ποτείδαιαν, τρισχιλίοις μὲν
                        ὁπλίταις ἑαυτῶν, χωρὶς δὲ τῶν ξυμμάχων πολλοῖς, ἱππεῦσι δὲ ἑξακοσίοις
                        μακεδόνων τοῖς μετὰ φιλίππου καὶ παυσανίου· ἅμα δὲ νῆες παρέπλεον
                        ἑβδομήκοντα. κατ᾽ ὀλίγον δὲ προϊόντες τριταῖοι ἀφίκοντο ἐς γίγωνον καὶ
                        ἐστρατοπεδεύσαντο.</p>
                </div>
                <div
                    n="62"
                    type="chapter">
                    <p>ποτειδεᾶται δὲ καὶ οἱ μετὰ ἀριστέως πελοποννήσιοι προσδεχόμενοι τοὺς
                        ἀθηναίους ἐστρατοπεδεύοντο πρὸς ὀλύνθου ἐν τῷ ἰσθμῷ, καὶ ἀγορὰν ἔξω τῆς
                        πόλεως ἐπεποίηντο. στρατηγὸν μὲν οὖν τοῦ πεζοῦ παντὸς οἱ ξύμμαχοι ᾕρηντο
                        ἀριστέα, τῆς δὲ ἵππου περδίκκαν· ἀπέστη γὰρ εὐθὺς πάλιν τῶν ἀθηναίων καὶ
                        ξυνεμάχει τοῖς ποτειδεάταις, ἰόλαον ἀνθ᾽ αὑτοῦ καταστήσας ἄρχοντα. ἦν δὲ ἡ
                        γνώμη τοῦ ἀριστέως τὸ μὲν μεθ᾽ ἑαυτοῦ στρατόπεδον ἔχοντι ἐν τῷ ἰσθμῷ
                        ἐπιτηρεῖν τοὺς ἀθηναίους, ἢν ἐπίωσι, χαλκιδέας δὲ καὶ τοὺς ἔξω ἰσθμοῦ
                        ξυμμάχους καὶ τὴν παρὰ περδίκκου διακοσίαν ἵππον ἐν ὀλύνθῳ μένειν, καὶ ὅταν
                        ἀθηναῖοι ἐπὶ σφᾶς χωρῶσι, κατὰ νώτου βοηθοῦντας ἐν μέσῳ ποιεῖν αὑτῶν τοὺς
                        πολεμίους. καλλίας δ᾽ αὖ ὁ τῶν ἀθηναίων στρατηγὸς καὶ οἱ ξυνάρχοντες τοὺς
                        μὲν μακεδόνας ἱππέας καὶ τῶν ξυμμάχων ὀλίγους ἐπὶ ὀλύνθου ἀποπέμπουσιν, ὅπως
                        εἴργωσι τοὺς ἐκεῖθεν ἐπιβοηθεῖν, αὐτοὶ δὲ ἀναστήσαντες τὸ στρατόπεδον
                        ἐχώρουν ἐπὶ τὴν ποτείδαιαν. καὶ ἐπειδὴ πρὸς τῷ ἰσθμῷ ἐγένοντο καὶ εἶδον τοὺς
                        ἐναντίους παρασκευαζομένους ὡς ἐς μάχην, ἀντικαθίσταντο καὶ αὐτοί, καὶ οὐ
                        πολὺ ὕστερον ξυνέμισγον. καὶ αὐτὸ μὲν τὸ τοῦ ἀριστέως κέρας καὶ ὅσοι περὶ
                        ἐκεῖνον ἦσαν κορινθίων τε καὶ τῶν ἄλλων λογάδες ἔτρεψαν τὸ καθ᾽ ἑαυτοὺς καὶ
                        ἐπεξῆλθον διώκοντες ἐπὶ πολύ· τὸ δὲ ἄλλο στρατόπεδον ποτειδεατῶν καὶ
                        πελοποννησίων ἡσσᾶτο ὑπὸ τῶν ἀθηναίων καὶ ἐς τὸ τεῖχος κατέφυγεν.</p>
                </div>
                <div
                    n="63"
                    type="chapter">
                    <p>ἐπαναχωρῶν δὲ ὁ ἀριστεὺς ἀπὸ τῆς διώξεως, ὡς ὁρᾷ τὸ ἄλλο στράτευμα ἡσσημένον,
                        ἠπόρησε μὲν ὁποτέρωσε διακινδυνεύσῃ χωρήσας, ἢ ἐπὶ τῆς ὀλύνθου ἢ ἐς τὴν
                        ποτείδαιαν· ἔδοξε δ᾽ οὖν ξυναγαγόντι τοὺς μεθ᾽ αὑτοῦ ὡς ἐς ἐλάχιστον χωρίον
                        δρόμῳ βιάσασθαι ἐς τὴν ποτείδαιαν, καὶ παρῆλθε παρὰ τὴν χηλὴν διὰ τῆς
                        θαλάσσης βαλλόμενός τε καὶ χαλεπῶς, ὀλίγους μέν τινας ἀποβαλών, τοὺς δὲ
                        πλείους σώσας. οἱ δ᾽ ἀπὸ τῆς ὀλύνθου τοῖς ποτειδεάταις βοηθοί<add>ἀπέχει δὲ
                            ἑξήκοντα μάλιστα σταδίους καὶ ἔστι καταφανές</add>, ὡς ἡ μάχη ἐγίγνετο
                        καὶ τὰ σημεῖα ἤρθη, βραχὺ μέν τι προῆλθον ὡς βοηθήσοντες, καὶ οἱ μακεδόνες
                        ἱππῆς ἀντιπαρετάξαντο ὡς κωλύσοντες· ἐπειδὴ δὲ διὰ τάχους ἡ νίκη τῶν
                        ἀθηναίων ἐγίγνετο καὶ τὰ σημεῖα κατεσπάσθη, πάλιν ἐπανεχώρουν ἐς τὸ τεῖχος
                        καὶ οἱ μακεδόνες παρὰ τοὺς ἀθηναίους· ἱππῆς δ᾽ οὐδετέροις παρεγένοντο. μετὰ
                        δὲ τὴν μάχην τροπαῖον ἔστησαν οἱ ἀθηναῖοι καὶ τοὺς νεκροὺς ὑποσπόνδους
                        ἀπέδοσαν τοῖς ποτειδεάταις· ἀπέθανον δὲ ποτειδεατῶν μὲν καὶ τῶν ξυμμάχων
                        ὀλίγῳ ἐλάσσους τριακοσίων, ἀθηναίων δὲ αὐτῶν πεντήκοντα καὶ ἑκατὸν καὶ
                        καλλίας ὁ στρατηγός.</p>
                </div>
                <div
                    n="64"
                    type="chapter">
                    <p>τὸ δὲ ἐκ τοῦ ἰσθμοῦ<add>τεῖχος</add>εὐθὺς οἱ ἀθηναῖοι ἀποτειχίσαντες
                        ἐφρούρουν· τὸ δ᾽ ἐς τὴν παλλήνην ἀτείχιστον ἦν· οὐ γὰρ ἱκανοὶ ἐνόμιζον εἶναι
                        ἔν τε τῷ ἰσθμῷ φρουρεῖν καὶ ἐς τὴν παλλήνην διαβάντες τειχίζειν, δεδιότες μὴ
                        σφίσιν οἱ ποτειδεᾶται καὶ οἱ ξύμμαχοι γενομένοις δίχα ἐπίθωνται. καὶ
                        πυνθανόμενοι οἱ ἐν τῇ πόλει ἀθηναῖοι τὴν παλλήνην ἀτείχιστον οὖσαν, χρόνῳ
                        ὕστερον πέμπουσιν ἑξακοσίους καὶ χιλίους ὁπλίτας ἑαυτῶν καὶ φορμίωνα τὸν
                        ἀσωπίου στρατηγόν· ὃς ἀφικόμενος ἐς τὴν παλλήνην καὶ ἐξ ἀφύτιος ὁρμώμενος
                        προσήγαγε τῇ ποτειδαίᾳ τὸν στρατὸν κατὰ βραχὺ προϊὼν καὶ κείρων ἅμα τὴν γῆν,
                        ὡς δὲ οὐδεὶς ἐπεξῄει ἐς μάχην, ἀπετείχισε τὸ ἐκ τῆς
                            παλλήνης<add>τεῖχος</add>. καὶ οὕτως ἤδη κατὰ κράτος ἡ ποτείδαια
                        ἀμφοτέρωθεν ἐπολιορκεῖτο καὶ ἐκ θαλάσσης ναυσὶν ἅμα ἐφορμούσαις.</p>
                </div>
                <div
                    n="65"
                    type="chapter">
                    <p>ἀριστεὺς δὲ ἀποτειχισθείσης αὐτῆς καὶ ἐλπίδα οὐδεμίαν ἔχων σωτηρίας, ἢν μή τι
                        ἀπὸ πελοποννήσου ἢ ἄλλο παρὰ λόγον γίγνηται, ξυνεβούλευε μὲν πλὴν
                        πεντακοσίων ἄνεμον τηρήσασι τοῖς ἄλλοις ἐκπλεῦσαι, ὅπως ἐπὶ πλέον ὁ σῖτος
                        ἀντίσχῃ, καὶ αὐτὸς ἤθελε τῶν μενόντων εἶναι· ὡς δ᾽ οὐκ ἔπειθε, βουλόμενος τὰ
                        ἐπὶ τούτοις παρασκευάζειν καὶ ὅπως τὰ ἔξωθεν ἕξει ὡς ἄριστα, ἔκπλουν
                        ποιεῖται λαθὼν τὴν φυλακὴν τῶν ἀθηναίων. καὶ παραμένων ἐν χαλκιδεῦσι τά τε
                        ἄλλα ξυνεπολέμει καὶ σερμυλιῶν λοχήσας πρὸς τῇ πόλει πολλοὺς διέφθειρεν, ἔς
                        τε τὴν πελοπόννησον ἔπρασσεν ὅπῃ ὠφελία τις γενήσεται. μετὰ δὲ τῆς
                        ποτειδαίας τὴν ἀποτείχισιν φορμίων μὲν ἔχων τοὺς ἑξακοσίους καὶ χιλίους τὴν
                        χαλκιδικὴν καὶ βοττικὴν ἐδῄου καὶ ἔστιν ἃ καὶ πολίσματα εἷλεν.</p>
                </div>
                <div
                    n="66"
                    type="chapter">
                    <p>τοῖς δ᾽ ἀθηναίοις καὶ πελοποννησίοις αἰτίαι μὲν αὗται προυγεγένηντο ἐς
                        ἀλλήλους, τοῖς μὲν κορινθίοις ὅτι τὴν ποτείδαιαν ἑαυτῶν οὖσαν ἀποικίαν καὶ
                        ἄνδρας κορινθίων τε καὶ πελοποννησίων ἐν αὐτῇ ὄντας ἐπολιόρκουν, τοῖς δὲ
                        ἀθηναίοις ἐς τοὺς πελοποννησίους ὅτι ἑαυτῶν τε πόλιν ξυμμαχίδα καὶ φόρου
                        ὑποτελῆ ἀπέστησαν, καὶ ἐλθόντες σφίσιν ἀπὸ τοῦ προφανοῦς ἐμάχοντο μετὰ
                        ποτειδεατῶν. οὐ μέντοι ὅ γε πόλεμός πω ξυνερρώγει, ἀλλ᾽ ἔτι ἀνοκωχὴ ἦν· ἰδίᾳ
                        γὰρ ταῦτα οἱ κορίνθιοι ἔπραξαν.</p>
                </div>
                <div
                    n="67"
                    type="chapter">
                    <p>πολιορκουμένης δὲ τῆς ποτειδαίας οὐχ ἡσύχαζον, ἀνδρῶν τε σφίσιν ἐνόντων καὶ
                        ἅμα περὶ τῷ χωρίῳ δεδιότες· παρεκάλουν τε εὐθὺς ἐς τὴν λακεδαίμονα τοὺς
                        ξυμμάχους καὶ κατεβόων ἐλθόντες τῶν ἀθηναίων ὅτι σπονδάς τε λελυκότες εἶεν
                        καὶ ἀδικοῖεν τὴν πελοπόννησον. αἰγινῆταί τε φανερῶς μὲν οὐ πρεσβευόμενοι,
                        δεδιότες τοὺς ἀθηναίους, κρύφα δὲ οὐχ ἥκιστα μετ᾽ αὐτῶν ἐνῆγον τὸν πόλεμον,
                        λέγοντες οὐκ εἶναι αὐτόνομοι κατὰ τὰς σπονδάς. οἱ δὲ λακεδαιμόνιοι
                        προσπαρακαλέσαντες τῶν ξυμμάχων τε καὶ εἴ τίς τι ἄλλο ἔφη ἠδικῆσθαι ὑπὸ
                        ἀθηναίων, ξύλλογον σφῶν αὐτῶν ποιήσαντες τὸν εἰωθότα λέγειν ἐκέλευον. καὶ
                        ἄλλοι τε παριόντες ἐγκλήματα ἐποιοῦντο ὡς ἕκαστοι καὶ μεγαρῆς, δηλοῦντες μὲν
                        καὶ ἕτερα οὐκ ὀλίγα διάφορα, μάλιστα δὲ λιμένων τε εἴργεσθαι τῶν ἐν τῇ
                        ἀθηναίων ἀρχῇ καὶ τῆς ἀττικῆς ἀγορᾶς παρὰ τὰς σπονδάς. παρελθόντες δὲ
                        τελευταῖοι κορίνθιοι καὶ τοὺς ἄλλους ἐάσαντες πρῶτον παροξῦναι τοὺς
                        λακεδαιμονίους ἐπεῖπον τοιάδε.</p>
                </div>
                <div
                    n="68"
                    type="chapter">
                    <p><quote>τὸ πιστὸν ὑμᾶς, ὦ λακεδαιμόνιοι, τῆς καθ᾽ ὑμᾶς αὐτοὺς πολιτείας καὶ
                            ὁμιλίας ἀπιστοτέρους ἐς τοὺς ἄλλους ἤν τι λέγωμεν καθίστησιν· καὶ ἀπ᾽
                            αὐτοῦ σωφροσύνην μὲν ἔχετε, ἀμαθίᾳ δὲ πλέονι πρὸς τὰ ἔξω πράγματα
                            χρῆσθε. πολλάκις γὰρ προαγορευόντων ἡμῶν ἃ ἐμέλλομεν ὑπὸ ἀθηναίων
                            βλάπτεσθαι, οὐ περὶ ὧν ἐδιδάσκομεν ἑκάστοτε τὴν μάθησιν ἐποιεῖσθε, ἀλλὰ
                            τῶν λεγόντων μᾶλλον ὑπενοεῖτε ὡς ἕνεκα τῶν αὑτοῖς ἰδίᾳ διαφόρων
                            λέγουσιν· καὶ δι᾽ αὐτὸ οὐ πρὶν πάσχειν, ἀλλ᾽ ἐπειδὴ ἐν τῷ ἔργῳ ἐσμέν,
                            τοὺς ξυμμάχους τούσδε παρεκαλέσατε, ἐν οἷς προσήκει ἡμᾶς οὐχ ἥκιστα
                            εἰπεῖν, ὅσῳ καὶ μέγιστα ἐγκλήματα ἔχομεν ὑπὸ μὲν ἀθηναίων ὑβριζόμενοι,
                            ὑπὸ δὲ ὑμῶν ἀμελούμενοι.</quote></p>
                    <p><quote>καὶ εἰ μὲν ἀφανεῖς που ὄντες ἠδίκουν τὴν ἑλλάδα, διδασκαλίας ἂν ὡς οὐκ
                            εἰδόσι προσέδει· νῦν δὲ τί δεῖ μακρηγορεῖν, ὧν τοὺς μὲν δεδουλωμένους
                            ὁρᾶτε, τοῖς δὲ ἐπιβουλεύοντας αὐτούς, καὶ οὐχ ἥκιστα τοῖς ἡμετέροις
                            ξυμμάχοις, καὶ ἐκ πολλοῦ προπαρεσκευασμένους, εἴ ποτε ἄρα πολεμήσονται;
                            οὐ γὰρ ἂν κέρκυράν τε ὑπολαβόντες βίᾳ ἡμῶν εἶχον καὶ ποτείδαιαν
                            ἐπολιόρκουν, ὧν τὸ μὲν ἐπικαιρότατον χωρίον πρὸς τὰ ἐπὶ θρᾴκης
                            ἀποχρῆσθαι, ἡ δὲ ναυτικὸν ἂν μέγιστον παρέσχε
                        πελοποννησίοις.</quote></p>
                </div>
                <div
                    n="69"
                    type="chapter">
                    <p><quote>καὶ τῶνδε ὑμεῖς αἴτιοι, τό τε πρῶτον ἐάσαντες αὐτοὺς τὴν πόλιν μετὰ τὰ
                            μηδικὰ κρατῦναι καὶ ὕστερον τὰ μακρὰ στῆσαι τείχη, ἐς τόδε τε αἰεὶ
                            ἀποστεροῦντες οὐ μόνον τοὺς ὑπ᾽ ἐκείνων δεδουλωμένους ἐλευθερίας, ἀλλὰ
                            καὶ τοὺς ὑμετέρους ἤδη ξυμμάχους· οὐ γὰρ ὁ δουλωσάμενος, ἀλλ᾽ ὁ
                            δυνάμενος μὲν παῦσαι περιορῶν δὲ ἀληθέστερον αὐτὸ δρᾷ, εἴπερ καὶ τὴν
                            ἀξίωσιν τῆς ἀρετῆς ὡς ἐλευθερῶν τὴν ἑλλάδα φέρεται. μόλις δὲ νῦν γε
                            ξυνήλθομεν καὶ οὐδὲ νῦν ἐπὶ φανεροῖς. χρῆν γὰρ οὐκ εἰ ἀδικούμεθα ἔτι
                            σκοπεῖν, ἀλλὰ καθ᾽ ὅτι ἀμυνούμεθα· οἱ γὰρ δρῶντες βεβουλευμένοι πρὸς οὐ
                            διεγνωκότας ἤδη καὶ οὐ μέλλοντες ἐπέρχονται. καὶ ἐπιστάμεθα οἵᾳ ὁδῷ οἱ
                            ἀθηναῖοι καὶ ὅτι κατ᾽ ὀλίγον χωροῦσιν ἐπὶ τοὺς πέλας. καὶ λανθάνειν μὲν
                            οἰόμενοι διὰ τὸ ἀναίσθητον ὑμῶν ἧσσον θαρσοῦσι, γνόντες δὲ εἰδότας
                            περιορᾶν ἰσχυρῶς ἐγκείσονται. ἡσυχάζετε γάρ, μόνοι ἑλλήνων, ὦ
                            λακεδαιμόνιοι, οὐ τῇ δυνάμει τινά, ἀλλὰ τῇ μελλήσει ἀμυνόμενοι, καὶ
                            μόνοι οὐκ ἀρχομένην τὴν αὔξησιν τῶν ἐχθρῶν διπλασιουμένην δὲ
                            καταλύοντες. καίτοι ἐλέγεσθε ἀσφαλεῖς εἶναι, ὧν ἄρα ὁ λόγος τοῦ ἔργου
                            ἐκράτει. τόν τε γὰρ μῆδον αὐτοὶ ἴσμεν ἐκ περάτων γῆς πρότερον ἐπὶ τὴν
                            πελοπόννησον ἐλθόντα ἢ τὰ παρ᾽ ὑμῶν ἀξίως προαπαντῆσαι, καὶ νῦν τοὺς
                            ἀθηναίους οὐχ ἑκάς, ὥσπερ ἐκεῖνον, ἀλλ᾽ ἐγγὺς ὄντας περιορᾶτε, καὶ ἀντὶ
                            τοῦ ἐπελθεῖν αὐτοὶ ἀμύνεσθαι βούλεσθε μᾶλλον ἐπιόντας, καὶ ἐς τύχας πρὸς
                            πολλῷ δυνατωτέρους ἀγωνιζόμενοι καταστῆναι, ἐπιστάμενοι καὶ τὸν βάρβαρον
                            αὐτὸν περὶ αὑτῷ τὰ πλείω σφαλέντα, καὶ πρὸς αὐτοὺς τοὺς ἀθηναίους πολλὰ
                            ἡμᾶς ἤδη τοῖς ἁμαρτήμασιν αὐτῶν μᾶλλον ἢ τῇ ἀφ᾽ ὑμῶν τιμωρίᾳ
                            περιγεγενημένους, ἐπεὶ αἵ γε ὑμέτεραι ἐλπίδες ἤδη τινάς που καὶ
                            ἀπαρασκεύους διὰ τὸ πιστεῦσαι ἔφθειραν. καὶ μηδεὶς ὑμῶν ἐπ᾽ ἔχθρᾳ τὸ
                            πλέον ἢ αἰτίᾳ νομίσῃ τάδε λέγεσθαι· αἰτία μὲν γὰρ φίλων ἀνδρῶν ἐστὶν
                            ἁμαρτανόντων, κατηγορία δὲ ἐχθρῶν ἀδικησάντων.</quote></p>
                </div>
                <div
                    n="70"
                    type="chapter">
                    <p><quote>καὶ ἅμα, εἴπερ τινὲς καὶ ἄλλοι, ἄξιοι νομίζομεν εἶναι τοῖς πέλας ψόγον
                            ἐπενεγκεῖν, ἄλλως τε καὶ μεγάλων τῶν διαφερόντων καθεστώτων, περὶ ὧν οὐκ
                            αἰσθάνεσθαι ἡμῖν γε δοκεῖτε, οὐδ᾽ ἐκλογίσασθαι πώποτε πρὸς οἵους ὑμῖν
                            ἀθηναίους ὄντας καὶ ὅσον ὑμῶν καὶ ὡς πᾶν διαφέροντας ὁ ἀγὼν ἔσται. οἱ
                            μέν γε νεωτεροποιοὶ καὶ ἐπινοῆσαι ὀξεῖς καὶ ἐπιτελέσαι ἔργῳ ἃ ἂν γνῶσιν·
                            ὑμεῖς δὲ τὰ ὑπάρχοντά τε σῴζειν καὶ ἐπιγνῶναι μηδὲν καὶ ἔργῳ οὐδὲ
                            τἀναγκαῖα ἐξικέσθαι. αὖθις δὲ οἱ μὲν καὶ παρὰ δύναμιν τολμηταὶ καὶ παρὰ
                            γνώμην κινδυνευταὶ καὶ ἐν τοῖς δεινοῖς εὐέλπιδες· τὸ δὲ ὑμέτερον τῆς τε
                            δυνάμεως ἐνδεᾶ πρᾶξαι τῆς τε γνώμης μηδὲ τοῖς βεβαίοις πιστεῦσαι τῶν τε
                            δεινῶν μηδέποτε οἴεσθαι ἀπολυθήσεσθαι. καὶ μὴν καὶ ἄοκνοι πρὸς ὑμᾶς
                            μελλητὰς καὶ ἀποδημηταὶ πρὸς ἐνδημοτάτους· οἴονται γὰρ οἱ μὲν τῇ ἀπουσίᾳ
                            ἄν τι κτᾶσθαι, ὑμεῖς δὲ τῷ ἐπελθεῖν καὶ τὰ ἑτοῖμα ἂν βλάψαι. κρατοῦντές
                            τε τῶν ἐχθρῶν ἐπὶ πλεῖστον ἐξέρχονται καὶ νικώμενοι ἐπ᾽ ἐλάχιστον
                            ἀναπίπτουσιν. ἔτι δὲ τοῖς μὲν σώμασιν ἀλλοτριωτάτοις ὑπὲρ τῆς πόλεως
                            χρῶνται, τῇ δὲ γνώμῃ οἰκειοτάτῃ ἐς τὸ πράσσειν τι ὑπὲρ αὐτῆς. καὶ ἃ μὲν
                            ἂν ἐπινοήσαντες μὴ ἐπεξέλθωσιν, οἰκείων στέρεσθαι ἡγοῦνται, ἃ δ᾽ ἂν
                            ἐπελθόντες κτήσωνται, ὀλίγα πρὸς τὰ μέλλοντα τυχεῖν πράξαντες. ἢν δ᾽ ἄρα
                            του καὶ πείρᾳ σφαλῶσιν, ἀντελπίσαντες ἄλλα ἐπλήρωσαν τὴν χρείαν· μόνοι
                            γὰρ ἔχουσί τε ὁμοίως καὶ ἐλπίζουσιν ἃ ἂν ἐπινοήσωσι διὰ τὸ ταχεῖαν τὴν
                            ἐπιχείρησιν ποιεῖσθαι ὧν ἂν γνῶσιν. καὶ ταῦτα μετὰ πόνων πάντα καὶ
                            κινδύνων δι᾽ ὅλου τοῦ αἰῶνος μοχθοῦσι, καὶ ἀπολαύουσιν ἐλάχιστα τῶν
                            ὑπαρχόντων διὰ τὸ αἰεὶ κτᾶσθαι καὶ μήτε ἑορτὴν ἄλλο τι ἡγεῖσθαι ἢ τὸ τὰ
                            δέοντα πρᾶξαι ξυμφοράν τε οὐχ ἧσσον ἡσυχίαν ἀπράγμονα ἢ ἀσχολίαν
                            ἐπίπονον· ὥστε εἴ τις αὐτοὺς ξυνελὼν φαίη πεφυκέναι ἐπὶ τῷ μήτε αὐτοὺς
                            ἔχειν ἡσυχίαν μήτε τοὺς ἄλλους ἀνθρώπους ἐᾶν, ὀρθῶς ἂν
                        εἴποι.</quote></p>
                </div>
                <div
                    n="71"
                    type="chapter">
                    <p><quote>ταύτης μέντοι τοιαύτης ἀντικαθεστηκυίας πόλεως, ὦ λακεδαιμόνιοι,
                            διαμέλλετε καὶ οἴεσθε τὴν ἡσυχίαν οὐ τούτοις τῶν ἀνθρώπων ἐπὶ πλεῖστον
                            ἀρκεῖν οἳ ἂν τῇ μὲν παρασκευῇ δίκαια πράσσωσι, τῇ δὲ γνώμῃ, ἢν
                            ἀδικῶνται, δῆλοι ὦσι μὴ ἐπιτρέψοντες, ἀλλ᾽ ἐπὶ τῷ μὴ λυπεῖν τε τοὺς
                            ἄλλους καὶ αὐτοὶ ἀμυνόμενοι μὴ βλάπτεσθαι τὸ ἴσον νέμετε. μόλις δ᾽ ἂν
                            πόλει ὁμοίᾳ παροικοῦντες ἐτυγχάνετε τούτου· νῦν δ᾽, ὅπερ καὶ ἄρτι
                            ἐδηλώσαμεν, ἀρχαιότροπα ὑμῶν τὰ ἐπιτηδεύματα πρὸς αὐτούς ἐστιν. ἀνάγκη
                            δὲ ὥσπερ τέχνης αἰεὶ τὰ ἐπιγιγνόμενα κρατεῖν· καὶ ἡσυχαζούσῃ μὲν πόλει
                            τὰ ἀκίνητα νόμιμα ἄριστα, πρὸς πολλὰ δὲ ἀναγκαζομένοις ἰέναι πολλῆς καὶ
                            τῆς ἐπιτεχνήσεως δεῖ. δι᾽ ὅπερ καὶ τὰ τῶν ἀθηναίων ἀπὸ τῆς πολυπειρίας
                            ἐπὶ πλέον ὑμῶν κεκαίνωται. μέχρι μὲν οὖν τοῦδε ὡρίσθω ὑμῶν ἡ βραδυτής·
                            νῦν δὲ τοῖς τε ἄλλοις καὶ ποτειδεάταις, ὥσπερ ὑπεδέξασθε, βοηθήσατε κατὰ
                            τάχος ἐσβαλόντες ἐς τὴν ἀττικήν, ἵνα μὴ ἄνδρας τε φίλους καὶ ξυγγενεῖς
                            τοῖς ἐχθίστοις προῆσθε καὶ ἡμᾶς τοὺς ἄλλους ἀθυμίᾳ πρὸς ἑτέραν τινὰ
                            ξυμμαχίαν τρέψητε. δρῷμεν δ᾽ ἂν ἄδικον οὐδὲν οὔτε πρὸς θεῶν τῶν ὁρκίων
                            οὔτε πρὸς ἀνθρώπων τῶν αἰσθανομένων· λύουσι γὰρ σπονδὰς οὐχ οἱ δι᾽
                            ἐρημίαν ἄλλοις προσιόντες, ἀλλ᾽ οἱ μὴ βοηθοῦντες οἷς ἂν ξυνομόσωσιν.
                            βουλομένων δὲ ὑμῶν προθύμων εἶναι μενοῦμεν· οὔτε γὰρ ὅσια ἂν ποιοῖμεν
                            μεταβαλλόμενοι οὔτε ξυνηθεστέρους ἂν ἄλλους εὕροιμεν. πρὸς τάδε
                            βουλεύεσθε εὖ καὶ τὴν πελοπόννησον πειρᾶσθε μὴ ἐλάσσω ἐξηγεῖσθαι ἢ οἱ
                            πατέρες ὑμῖν παρέδοσαν.</quote></p>
                </div>
                <div
                    n="72"
                    type="chapter">
                    <p>τοιαῦτα μὲν οἱ κορίνθιοι εἶπον. τῶν δὲ ἀθηναίων ἔτυχε γὰρ πρεσβεία πρότερον
                        ἐν τῇ λακεδαίμονι περὶ ἄλλων παροῦσα, καὶ ὡς ᾔσθοντο τῶν λόγων, ἔδοξεν
                        αὐτοῖς παριτητέα ἐς τοὺς λακεδαιμονίους εἶναι, τῶν μὲν ἐγκλημάτων πέρι μηδὲν
                        ἀπολογησομένους ὧν αἱ πόλεις ἐνεκάλουν, δηλῶσαι δὲ περὶ τοῦ παντὸς ὡς οὐ
                        ταχέως αὐτοῖς βουλευτέον εἴη, ἀλλ᾽ ἐν πλέονι σκεπτέον. καὶ ἅμα τὴν σφετέραν
                        πόλιν ἐβούλοντο σημῆναι ὅση εἴη δύναμιν, καὶ ὑπόμνησιν ποιήσασθαι τοῖς τε
                        πρεσβυτέροις ὧν ᾔδεσαν καὶ τοῖς νεωτέροις ἐξήγησιν ὧν ἄπειροι ἦσαν,
                        νομίζοντες μᾶλλον ἂν αὐτοὺς ἐκ τῶν λόγων πρὸς τὸ ἡσυχάζειν τραπέσθαι ἢ πρὸς
                        τὸ πολεμεῖν. προσελθόντες οὖν τοῖς λακεδαιμονίοις ἔφασαν βούλεσθαι καὶ αὐτοὶ
                        ἐς τὸ πλῆθος αὐτῶν εἰπεῖν, εἴ τι μὴ ἀποκωλύοι. οἱ δὲ ἐκέλευόν τε παριέναι,
                        καὶ παρελθόντες οἱ ἀθηναῖοι ἔλεγον τοιάδε.</p>
                </div>
                <div
                    n="73"
                    type="chapter">
                    <p><quote>ἡ μὲν πρέσβευσις ἡμῶν οὐκ ἐς ἀντιλογίαν τοῖς ὑμετέροις ξυμμάχοις
                            ἐγένετο, ἀλλὰ περὶ ὧν ἡ πόλις ἔπεμψεν· αἰσθανόμενοι δὲ καταβοὴν οὐκ
                            ὀλίγην οὖσαν ἡμῶν παρήλθομεν οὐ τοῖς ἐγκλήμασι τῶν πόλεων
                                ἀντεροῦντες<add>οὐ γὰρ παρὰ δικασταῖς ὑμῖν οὔτε ἡμῶν οὔτε τούτων οἱ
                                λόγοι ἂν γίγνοιντο</add>, ἀλλ᾽ ὅπως μὴ ῥᾳδίως περὶ μεγάλων πραγμάτων
                            τοῖς ξυμμάχοις πειθόμενοι χεῖρον βουλεύσησθε, καὶ ἅμα βουλόμενοι περὶ
                            τοῦ παντὸς λόγου τοῦ ἐς ἡμᾶς καθεστῶτος δηλῶσαι ὡς οὔτε ἀπεικότως ἔχομεν
                            ἃ κεκτήμεθα, ἥ τε πόλις ἡμῶν ἀξία λόγου ἐστίν.</quote></p>
                    <p><quote>καὶ τὰ μὲν πάνυ παλαιὰ τί δεῖ λέγειν, ὧν ἀκοαὶ μᾶλλον λόγων μάρτυρες ἢ
                            ὄψις τῶν ἀκουσομένων; τὰ δὲ μηδικὰ καὶ ὅσα αὐτοὶ ξύνιστε, εἰ καὶ δι᾽
                            ὄχλου μᾶλλον ἔσται αἰεὶ προβαλλομένοις, ἀνάγκη λέγειν· καὶ γὰρ ὅτε
                            ἐδρῶμεν, ἐπ᾽ ὠφελίᾳ ἐκινδυνεύετο, ἧς τοῦ μὲν ἔργου μέρος μετέσχετε, τοῦ
                            δὲ λόγου μὴ παντός, εἴ τι ὠφελεῖ, στερισκώμεθα. ῥηθήσεται δὲ οὐ
                            παραιτήσεως μᾶλλον ἕνεκα ἢ μαρτυρίου καὶ δηλώσεως πρὸς οἵαν ὑμῖν πόλιν
                            μὴ εὖ βουλευομένοις ὁ ἀγὼν καταστήσεται. φαμὲν γὰρ μαραθῶνί τε μόνοι
                            προκινδυνεῦσαι τῷ βαρβάρῳ καὶ ὅτε τὸ ὕστερον ἦλθεν, οὐχ ἱκανοὶ ὄντες
                            κατὰ γῆν ἀμύνεσθαι, ἐσβάντες ἐς τὰς ναῦς πανδημεὶ ἐν σαλαμῖνι
                            ξυνναυμαχῆσαι, ὅπερ ἔσχε μὴ κατὰ πόλεις αὐτὸν ἐπιπλέοντα τὴν
                            πελοπόννησον πορθεῖν, ἀδυνάτων ἂν ὄντων πρὸς ναῦς πολλὰς ἀλλήλοις
                            ἐπιβοηθεῖν. τεκμήριον δὲ μέγιστον αὐτὸς ἐποίησεν· νικηθεὶς γὰρ ταῖς
                            ναυσὶν ὡς οὐκέτι αὐτῷ ὁμοίας οὔσης τῆς δυνάμεως κατὰ τάχος τῷ πλέονι τοῦ
                            στρατοῦ ἀνεχώρησεν.</quote></p>
                </div>
                <div
                    n="74"
                    type="chapter">
                    <p><quote>τοιούτου μέντοι τούτου ξυμβάντος, καὶ σαφῶς δηλωθέντος ὅτι ἐν ταῖς
                            ναυσὶ τῶν ἑλλήνων τὰ πράγματα ἐγένετο, τρία τὰ ὠφελιμώτατα ἐς αὐτὸ
                            παρεσχόμεθα, ἀριθμόν τε νεῶν πλεῖστον καὶ ἄνδρα στρατηγὸν ξυνετώτατον
                            καὶ προθυμίαν ἀοκνοτάτην· ναῦς μέν γε ἐς τὰς τετρακοσίας ὀλίγῳ ἐλάσσους
                            τῶν δύο μοιρῶν, θεμιστοκλέα δὲ ἄρχοντα, ὃς αἰτιώτατος ἐν τῷ στενῷ
                            ναυμαχῆσαι ἐγένετο, ὅπερ σαφέστατα ἔσωσε τὰ πράγματα, καὶ αὐτὸν διὰ
                            τοῦτο ὑμεῖς ἐτιμήσατε μάλιστα δὴ ἄνδρα ξένον τῶν ὡς ὑμᾶς ἐλθόντων·
                            προθυμίαν δὲ καὶ πολὺ τολμηροτάτην ἐδείξαμεν, οἵ γε, ἐπειδὴ ἡμῖν κατὰ
                            γῆν οὐδεὶς ἐβοήθει, τῶν ἄλλων ἤδη μέχρι ἡμῶν δουλευόντων ἠξιώσαμεν
                            ἐκλιπόντες τὴν πόλιν καὶ τὰ οἰκεῖα διαφθείραντες μηδ᾽ ὣς τὸ τῶν
                            περιλοίπων ξυμμάχων κοινὸν προλιπεῖν μηδὲ σκεδασθέντες ἀχρεῖοι αὐτοῖς
                            γενέσθαι, ἀλλ᾽ ἐσβάντες ἐς τὰς ναῦς κινδυνεῦσαι καὶ μὴ ὀργισθῆναι ὅτι
                            ἡμῖν οὐ προυτιμωρήσατε. ὥστε φαμὲν οὐχ ἧσσον αὐτοὶ ὠφελῆσαι ὑμᾶς ἢ
                            τυχεῖν τούτου. ὑμεῖς μὲν γὰρ ἀπό τε οἰκουμένων τῶν πόλεων καὶ ἐπὶ τῷ τὸ
                            λοιπὸν νέμεσθαι, ἐπειδὴ ἐδείσατε ὑπὲρ ὑμῶν καὶ οὐχ ἡμῶν τὸ πλέον,
                                ἐβοηθήσατε<add>ὅτε γοῦν ἦμεν ἔτι σῶοι, οὐ παρεγένεσθε</add>· ἡμεῖς
                            δὲ ἀπό τε τῆς οὐκ οὔσης ἔτι ὁρμώμενοι καὶ ὑπὲρ τῆς ἐν βραχείᾳ ἐλπίδι
                            οὔσης κινδυνεύοντες ξυνεσώσαμεν ὑμᾶς τε τὸ μέρος καὶ ἡμᾶς αὐτούς. εἰ δὲ
                            προσεχωρήσαμεν πρότερον τῷ μήδῳ δείσαντες, ὥσπερ καὶ ἄλλοι, περὶ τῇ
                            χώρᾳ, ἢ μὴ ἐτολμήσαμεν ὕστερον ἐσβῆναι ἐς τὰς ναῦς ὡς διεφθαρμένοι,
                            οὐδὲν ἂν ἔδει ἔτι ὑμᾶς μὴ ἔχοντας ναῦς ἱκανὰς ναυμαχεῖν, ἀλλὰ καθ᾽
                            ἡσυχίαν ἂν αὐτῷ προυχώρησε τὰ πράγματα ᾗ ἐβούλετο.</quote></p>
                </div>
                <div
                    n="75"
                    type="chapter">
                    <p><quote>ἆρ᾽ ἄξιοί ἐσμεν, ὦ λακεδαιμόνιοι, καὶ προθυμίας ἕνεκα τῆς τότε καὶ
                            γνώμης ξυνέσεως ἀρχῆς γε ἧς ἔχομεν τοῖς ἕλλησι μὴ οὕτως ἄγαν ἐπιφθόνως
                            διακεῖσθαι; καὶ γὰρ αὐτὴν τήνδε ἐλάβομεν οὐ βιασάμενοι, ἀλλ᾽ ὑμῶν μὲν
                            οὐκ ἐθελησάντων παραμεῖναι πρὸς τὰ ὑπόλοιπα τοῦ βαρβάρου, ἡμῖν δὲ
                            προσελθόντων τῶν ξυμμάχων καὶ αὐτῶν δεηθέντων ἡγεμόνας καταστῆναι· ἐξ
                            αὐτοῦ δὲ τοῦ ἔργου κατηναγκάσθημεν τὸ πρῶτον προαγαγεῖν αὐτὴν ἐς τόδε,
                            μάλιστα μὲν ὑπὸ δέους, ἔπειτα καὶ τιμῆς, ὕστερον καὶ ὠφελίας. καὶ οὐκ
                            ἀσφαλὲς ἔτι ἐδόκει εἶναι τοῖς πολλοῖς ἀπηχθημένους, καί τινων καὶ ἤδη
                            ἀποστάντων κατεστραμμένων, ὑμῶν τε ἡμῖν οὐκέτι ὁμοίως φίλων, ἀλλ᾽
                            ὑπόπτων καὶ διαφόρων ὄντων, ἀνέντας κινδυνεύειν· καὶ γὰρ ἂν αἱ
                            ἀποστάσεις πρὸς ὑμᾶς ἐγίγνοντο. πᾶσι δὲ ἀνεπίφθονον τὰ ξυμφέροντα τῶν
                            μεγίστων πέρι κινδύνων εὖ τίθεσθαι.</quote></p>
                </div>
                <div
                    n="76"
                    type="chapter">
                    <p><quote>ὑμεῖς γοῦν, ὦ λακεδαιμόνιοι, τὰς ἐν τῇ πελοποννήσῳ πόλεις ἐπὶ τὸ ὑμῖν
                            ὠφέλιμον καταστησάμενοι ἐξηγεῖσθε· καὶ εἰ τότε ὑπομείναντες διὰ παντὸς
                            ἀπήχθεσθε ἐν τῇ ἡγεμονίᾳ, ὥσπερ ἡμεῖς, εὖ ἴσμεν μὴ ἂν ἧσσον ὑμᾶς
                            λυπηροὺς γενομένους τοῖς ξυμμάχοις καὶ ἀναγκασθέντας ἂν ἢ ἄρχειν
                            ἐγκρατῶς ἢ αὐτοὺς κινδυνεύειν. οὕτως οὐδ᾽ ἡμεῖς θαυμαστὸν οὐδὲν
                            πεποιήκαμεν οὐδ᾽ ἀπὸ τοῦ ἀνθρωπείου τρόπου, εἰ ἀρχήν τε διδομένην
                            ἐδεξάμεθα καὶ ταύτην μὴ ἀνεῖμεν ὑπὸ<add>τριῶν</add>τῶν μεγίστων
                            νικηθέντες, τιμῆς καὶ δέους καὶ ὠφελίας, οὐδ᾽ αὖ πρῶτοι τοῦ τοιούτου
                            ὑπάρξαντες, ἀλλ᾽ αἰεὶ καθεστῶτος τὸν ἥσσω ὑπὸ τοῦ δυνατωτέρου
                            κατείργεσθαι, ἄξιοί τε ἅμα νομίζοντες εἶναι καὶ ὑμῖν δοκοῦντες μέχρι οὗ
                            τὰ ξυμφέροντα λογιζόμενοι τῷ δικαίῳ λόγῳ νῦν χρῆσθε, ὃν οὐδείς πω
                            παρατυχὸν ἰσχύι τι κτήσασθαι προθεὶς τοῦ μὴ πλέον ἔχειν ἀπετράπετο.
                            ἐπαινεῖσθαί τε ἄξιοι οἵτινες χρησάμενοι τῇ ἀνθρωπείᾳ φύσει ὥστε ἑτέρων
                            ἄρχειν δικαιότεροι ἢ κατὰ τὴν ὑπάρχουσαν δύναμιν γένωνται. ἄλλους γ᾽ ἂν
                            οὖν οἰόμεθα τὰ ἡμέτερα λαβόντας δεῖξαι ἂν μάλιστα εἴ τι μετριάζομεν·
                            ἡμῖν δὲ καὶ ἐκ τοῦ ἐπιεικοῦς ἀδοξία τὸ πλέον ἢ ἔπαινος οὐκ εἰκότως
                            περιέστη.</quote></p>
                </div>
                <div
                    n="77"
                    type="chapter">
                    <p><quote>καὶ ἐλασσούμενοι γὰρ ἐν ταῖς ξυμβολαίαις πρὸς τοὺς ξυμμάχους δίκαις
                            καὶ παρ᾽ ἡμῖν αὐτοῖς ἐν τοῖς ὁμοίοις νόμοις ποιήσαντες τὰς κρίσεις
                            φιλοδικεῖν δοκοῦμεν. καὶ οὐδεὶς σκοπεῖ αὐτῶν τοῖς καὶ ἄλλοθί που ἀρχὴν
                            ἔχουσι καὶ ἧσσον ἡμῶν πρὸς τοὺς ὑπηκόους μετρίοις οὖσι διότι τοῦτο οὐκ
                            ὀνειδίζεται· βιάζεσθαι γὰρ οἷς ἂν ἐξῇ, δικάζεσθαι οὐδὲν προσδέονται. οἱ
                            δὲ εἰθισμένοι πρὸς ἡμᾶς ἀπὸ τοῦ ἴσου ὁμιλεῖν, ἤν τι παρὰ τὸ μὴ οἴεσθαι
                            χρῆναι ἢ γνώμῃ ἢ δυνάμει τῇ διὰ τὴν ἀρχὴν καὶ ὁπωσοῦν ἐλασσωθῶσιν, οὐ
                            τοῦ πλέονος μὴ στερισκόμενοι χάριν ἔχουσιν, ἀλλὰ τοῦ ἐνδεοῦς χαλεπώτερον
                            φέρουσιν ἢ εἰ ἀπὸ πρώτης ἀποθέμενοι τὸν νόμον φανερῶς ἐπλεονεκτοῦμεν.
                            ἐκείνως δὲ οὐδ᾽ ἂν αὐτοὶ ἀντέλεγον ὡς οὐ χρεὼν τὸν ἥσσω τῷ κρατοῦντι
                            ὑποχωρεῖν. ἀδικούμενοί τε, ὡς ἔοικεν, οἱ ἄνθρωποι μᾶλλον ὀργίζονται ἢ
                            βιαζόμενοι· τὸ μὲν γὰρ ἀπὸ τοῦ ἴσου δοκεῖ πλεονεκτεῖσθαι, τὸ δ᾽ ἀπὸ τοῦ
                            κρείσσονος καταναγκάζεσθαι. ὑπὸ γοῦν τοῦ μήδου δεινότερα τούτων
                            πάσχοντες ἠνείχοντο, ἡ δὲ ἡμετέρα ἀρχὴ χαλεπὴ δοκεῖ εἶναι, εἰκότως· τὸ
                            παρὸν γὰρ αἰεὶ βαρὺ τοῖς ὑπηκόοις. ὑμεῖς γ᾽ ἂν οὖν εἰ καθελόντες ἡμᾶς
                            ἄρξαιτε, τάχα ἂν τὴν εὔνοιαν ἣν διὰ τὸ ἡμέτερον δέος εἰλήφατε
                            μεταβάλοιτε, εἴπερ οἷα καὶ τότε πρὸς τὸν μῆδον δι᾽ ὀλίγου ἡγησάμενοι
                            ὑπεδείξατε, ὁμοῖα καὶ νῦν γνώσεσθε. ἄμεικτα γὰρ τά τε καθ᾽ ὑμᾶς αὐτοὺς
                            νόμιμα τοῖς ἄλλοις ἔχετε καὶ προσέτι εἷς ἕκαστος ἐξιὼν οὔτε τούτοις
                            χρῆται οὔθ᾽ οἷς ἡ ἄλλη ἑλλὰς νομίζει.</quote></p>
                </div>
                <div
                    n="78"
                    type="chapter">
                    <p><quote>βουλεύεσθε οὖν βραδέως ὡς οὐ περὶ βραχέων, καὶ μὴ ἀλλοτρίαις γνώμαις
                            καὶ ἐγκλήμασι πεισθέντες οἰκεῖον πόνον πρόσθησθε. τοῦ δὲ πολέμου τὸν
                            παράλογον, ὅσος ἐστί, πρὶν ἐν αὐτῷ γενέσθαι προδιάγνωτε· μηκυνόμενος γὰρ
                            φιλεῖ ἐς τύχας τὰ πολλὰ περιίστασθαι, ὧν ἴσον τε ἀπέχομεν καὶ ὁποτέρως
                            ἔσται ἐν ἀδήλῳ κινδυνεύεται. ἰόντες τε οἱ ἄνθρωποι ἐς τοὺς πολέμους τῶν
                            ἔργων πρότερον ἔχονται, ἃ χρῆν ὕστερον δρᾶν, κακοπαθοῦντες δὲ ἤδη τῶν
                            λόγων ἅπτονται. ἡμεῖς δὲ ἐν οὐδεμιᾷ πω τοιαύτῃ ἁμαρτίᾳ ὄντες οὔτ᾽ αὐτοὶ
                            οὔθ᾽ ὑμᾶς ὁρῶντες λέγομεν ὑμῖν, ἕως ἔτι αὐθαίρετος ἀμφοτέροις ἡ
                            εὐβουλία, σπονδὰς μὴ λύειν μηδὲ παραβαίνειν τοὺς ὅρκους, τὰ δὲ διάφορα
                            δίκῃ λύεσθαι κατὰ τὴν ξυνθήκην. εἰ δὲ μή, θεοὺς τοὺς ὁρκίους μάρτυρας
                            ποιούμενοι πειρασόμεθα ἀμύνεσθαι πολέμου ἄρχοντας ταύτῃ ᾗ ἂν
                            ὑφηγῆσθε.</quote></p>
                </div>
                <div
                    n="79"
                    type="chapter">
                    <p>τοιαῦτα δὲ οἱ ἀθηναῖοι εἶπον. ἐπειδὴ δὲ τῶν τε ξυμμάχων ἤκουσαν οἱ
                        λακεδαιμόνιοι τὰ ἐγκλήματα τὰ ἐς τοὺς ἀθηναίους καὶ τῶν ἀθηναίων ἃ ἔλεξαν,
                        μεταστησάμενοι πάντας ἐβουλεύοντο κατὰ σφᾶς αὐτοὺς περὶ τῶν παρόντων. καὶ
                        τῶν μὲν πλεόνων ἐπὶ τὸ αὐτὸ αἱ γνῶμαι ἔφερον, ἀδικεῖν τε τοὺς ἀθηναίους ἤδη
                        καὶ πολεμητέα εἶναι ἐν τάχει· παρελθὼν δὲ ἀρχίδαμος ὁ βασιλεὺς αὐτῶν, ἀνὴρ
                        καὶ ξυνετὸς δοκῶν εἶναι καὶ σώφρων, ἔλεξε τοιάδε.</p>
                </div>
                <div
                    n="80"
                    type="chapter">
                    <p><quote>καὶ αὐτὸς πολλῶν ἤδη πολέμων ἔμπειρός εἰμι, ὦ λακεδαιμόνιοι, καὶ ὑμῶν
                            τοὺς ἐν τῇ αὐτῇ ἡλικίᾳ ὁρῶ, ὥστε μήτε ἀπειρίᾳ ἐπιθυμῆσαί τινα τοῦ ἔργου,
                            ὅπερ ἂν οἱ πολλοὶ πάθοιεν, μήτε ἀγαθὸν καὶ ἀσφαλὲς νομίσαντα. εὕροιτε δ᾽
                            ἂν τόνδε περὶ οὗ νῦν βουλεύεσθε οὐκ ἂν ἐλάχιστον γενόμενον, εἰ σωφρόνως
                            τις αὐτὸν ἐκλογίζοιτο. πρὸς μὲν γὰρ πελοποννησίους καὶ τοὺς ἀστυγείτονας
                            παρόμοιος ἡμῶν ἡ ἀλκή, καὶ διὰ ταχέων οἷόν τε ἐφ᾽ ἕκαστα ἐλθεῖν· πρὸς δὲ
                            ἄνδρας οἳ γῆν τε ἑκὰς ἔχουσι καὶ προσέτι θαλάσσης ἐμπειρότατοί εἰσι καὶ
                            τοῖς ἄλλοις ἅπασιν ἄριστα ἐξήρτυνται, πλούτῳ τε ἰδίῳ καὶ δημοσίῳ καὶ
                            ναυσὶ καὶ ἵπποις καὶ ὅπλοις καὶ ὄχλῳ ὅσος οὐκ ἐν ἄλλῳ ἑνί γε χωρίῳ
                            ἑλληνικῷ ἐστίν, ἔτι δὲ καὶ ξυμμάχους πολλοὺς φόρου ὑποτελεῖς ἔχουσι, πῶς
                            χρὴ πρὸς τούτους ῥᾳδίως πόλεμον ἄρασθαι καὶ τίνι πιστεύσαντας
                            ἀπαρασκεύους ἐπειχθῆναι; πότερον ταῖς ναυσίν; ἀλλ᾽ ἥσσους ἐσμέν· εἰ δὲ
                            μελετήσομεν καὶ ἀντιπαρασκευασόμεθα, χρόνος ἐνέσται. ἀλλὰ τοῖς χρήμασιν;
                            ἀλλὰ πολλῷ πλέον ἔτι τούτου ἐλλείπομεν καὶ οὔτε ἐν κοινῷ ἔχομεν οὔτε
                            ἑτοίμως ἐκ τῶν ἰδίων φέρομεν.</quote></p>
                </div>
                <div
                    n="81"
                    type="chapter">
                    <p><quote>τάχ᾽ ἄν τις θαρσοίη ὅτι τοῖς ὅπλοις αὐτῶν καὶ τῷ πλήθει ὑπερφέρομεν,
                            ὥστε τὴν γῆν δῃοῦν ἐπιφοιτῶντες. τοῖς δὲ ἄλλη γῆ ἐστὶ πολλὴ ἧς ἄρχουσι,
                            καὶ ἐκ θαλάσσης ὧν δέονται ἐπάξονται. εἰ δ᾽ αὖ τοὺς ξυμμάχους ἀφιστάναι
                            πειρασόμεθα, δεήσει καὶ τούτοις ναυσὶ βοηθεῖν τὸ πλέον οὖσι νησιώταις.
                            τίς οὖν ἔσται ἡμῶν ὁ πόλεμος; εἰ μὴ γὰρ ἢ ναυσὶ κρατήσομεν ἢ τὰς
                            προσόδους ἀφαιρήσομεν ἀφ᾽ ὧν τὸ ναυτικὸν τρέφουσι, βλαψόμεθα τὰ πλείω.
                            κἀν τούτῳ οὐδὲ καταλύεσθαι ἔτι καλόν, ἄλλως τε καὶ εἰ δόξομεν ἄρξαι
                            μᾶλλον τῆς διαφορᾶς. μὴ γὰρ δὴ ἐκείνῃ γε τῇ ἐλπίδι ἐπαιρώμεθα ὡς ταχὺ
                            παυσθήσεται ὁ πόλεμος, ἢν τὴν γῆν αὐτῶν τέμωμεν. δέδοικα δὲ μᾶλλον μὴ
                            καὶ τοῖς παισὶν αὐτὸν ὑπολίπωμεν· οὕτως εἰκὸς ἀθηναίους φρονήματι μήτε
                            τῇ γῇ δουλεῦσαι μήτε ὥσπερ ἀπείρους καταπλαγῆναι τῷ πολέμῳ.</quote></p>
                </div>
                <div
                    n="82"
                    type="chapter">
                    <p><quote>οὐ μὴν οὐδὲ ἀναισθήτως αὐτοὺς κελεύω τούς τε ξυμμάχους ἡμῶν ἐᾶν
                            βλάπτειν καὶ ἐπιβουλεύοντας μὴ καταφωρᾶν, ἀλλὰ ὅπλα μὲν μήπω κινεῖν,
                            πέμπειν δὲ καὶ αἰτιᾶσθαι μήτε πόλεμον ἄγαν δηλοῦντας μήθ᾽ ὡς
                            ἐπιτρέψομεν, κἀν τούτῳ καὶ τὰ ἡμέτερ᾽ αὐτῶν ἐξαρτύεσθαι ξυμμάχων τε
                            προσαγωγῇ καὶ ἑλλήνων καὶ βαρβάρων, εἴ ποθέν τινα ἢ ναυτικοῦ ἢ χρημάτων
                            δύναμιν προσληψόμεθα<add>ἀνεπίφθονον δέ, ὅσοι ὥσπερ καὶ ἡμεῖς ὑπ᾽
                                ἀθηναίων ἐπιβουλευόμεθα, μὴ ἕλληνας μόνον, ἀλλὰ καὶ βαρβάρους
                                προσλαβόντας διασωθῆναι</add>, καὶ τὰ αὑτῶν ἅμα ἐκποριζώμεθα. καὶ ἢν
                            μὲν ἐσακούωσί τι πρεσβευομένων ἡμῶν, ταῦτα ἄριστα· ἢν δὲ μή, διελθόντων
                            ἐτῶν δύο καὶ τριῶν ἄμεινον ἤδη, ἢν δοκῇ, πεφραγμένοι ἴμεν ἐπ᾽ αὐτούς.
                            καὶ ἴσως ὁρῶντες ἡμῶν ἤδη τήν τε παρασκευὴν καὶ τοὺς λόγους αὐτῇ ὁμοῖα
                            ὑποσημαίνοντας μᾶλλον ἂν εἴκοιεν, καὶ γῆν ἔτι ἄτμητον ἔχοντες καὶ περὶ
                            παρόντων ἀγαθῶν καὶ οὔπω ἐφθαρμένων βουλευόμενοι. μὴ γὰρ ἄλλο τι
                            νομίσητε τὴν γῆν αὐτῶν ἢ ὅμηρον ἔχειν καὶ οὐχ ἧσσον ὅσῳ ἄμεινον
                            ἐξείργασται· ἧς φείδεσθαι χρὴ ὡς ἐπὶ πλεῖστον, καὶ μὴ ἐς ἀπόνοιαν
                            καταστήσαντας αὐτοὺς ἀληπτοτέρους ἔχειν. εἰ γὰρ ἀπαράσκευοι τοῖς τῶν
                            ξυμμάχων ἐγκλήμασιν ἐπειχθέντες τεμοῦμεν αὐτήν, ὁρᾶτε ὅπως μὴ αἴσχιον
                            καὶ ἀπορώτερον τῇ πελοποννήσῳ πράξομεν. ἐγκλήματα μὲν γὰρ καὶ πόλεων καὶ
                            ἰδιωτῶν οἷόν τε καταλῦσαι· πόλεμον δὲ ξύμπαντας ἀραμένους ἕνεκα τῶν
                            ἰδίων, ὃν οὐχ ὑπάρχει εἰδέναι καθ᾽ ὅτι χωρήσει, οὐ ῥᾴδιον εὐπρεπῶς
                            θέσθαι.</quote></p>
                </div>
                <div
                    n="83"
                    type="chapter">
                    <p><quote>καὶ ἀνανδρία μηδενὶ πολλοὺς μιᾷ πόλει μὴ ταχὺ ἐπελθεῖν δοκείτω εἶναι.
                            εἰσὶ γὰρ καὶ ἐκείνοις οὐκ ἐλάσσους χρήματα φέροντες ξύμμαχοι, καὶ ἔστιν
                            ὁ πόλεμος οὐχ ὅπλων τὸ πλέον ἀλλὰ δαπάνης, δι᾽ ἣν τὰ ὅπλα ὠφελεῖ, ἄλλως
                            τε καὶ ἠπειρώταις πρὸς θαλασσίους. πορισώμεθα οὖν πρῶτον αὐτήν, καὶ μὴ
                            τοῖς τῶν ξυμμάχων λόγοις πρότερον ἐπαιρώμεθα, οἵπερ δὲ καὶ τῶν
                            ἀποβαινόντων τὸ πλέον ἐπ᾽ ἀμφότερα τῆς αἰτίας ἕξομεν, οὗτοι καὶ καθ᾽
                            ἡσυχίαν τι αὐτῶν προΐδωμεν.</quote></p>
                </div>
                <div
                    n="84"
                    type="chapter">
                    <p><quote>καὶ τὸ βραδὺ καὶ μέλλον, ὃ μέμφονται μάλιστα ἡμῶν, μὴ αἰσχύνεσθε.
                            σπεύδοντές τε γὰρ σχολαίτερον ἂν παύσαισθε διὰ τὸ ἀπαράσκευοι ἐγχειρεῖν,
                            καὶ ἅμα ἐλευθέραν καὶ εὐδοξοτάτην πόλιν διὰ παντὸς νεμόμεθα. καὶ δύναται
                            μάλιστα σωφροσύνη ἔμφρων τοῦτ᾽ εἶναι· μόνοι γὰρ δι᾽ αὐτὸ εὐπραγίαις τε
                            οὐκ ἐξυβρίζομεν καὶ ξυμφοραῖς ἧσσον ἑτέρων εἴκομεν· τῶν τε ξὺν ἐπαίνῳ
                            ἐξοτρυνόντων ἡμᾶς ἐπὶ τὰ δεινὰ παρὰ τὸ δοκοῦν ἡμῖν οὐκ ἐπαιρόμεθα ἡδονῇ,
                            καὶ ἤν τις ἄρα ξὺν κατηγορίᾳ παροξύνῃ, οὐδὲν δὴ μᾶλλον ἀχθεσθέντες
                            ἀνεπείσθημεν. πολεμικοί τε καὶ εὔβουλοι διὰ τὸ εὔκοσμον γιγνόμεθα, τὸ
                            μὲν ὅτι αἰδὼς σωφροσύνης πλεῖστον μετέχει, αἰσχύνης δὲ εὐψυχία, εὔβουλοι
                            δὲ ἀμαθέστερον τῶν νόμων τῆς ὑπεροψίας παιδευόμενοι καὶ ξὺν χαλεπότητι
                            σωφρονέστερον ἢ ὥστε αὐτῶν ἀνηκουστεῖν, καὶ μὴ τὰ ἀχρεῖα ξυνετοὶ ἄγαν
                            ὄντες τὰς τῶν πολεμίων παρασκευὰς λόγῳ καλῶς μεμφόμενοι ἀνομοίως ἔργῳ
                            ἐπεξιέναι, νομίζειν δὲ τάς τε διανοίας τῶν πέλας παραπλησίους εἶναι καὶ
                            τὰς προσπιπτούσας τύχας οὐ λόγῳ διαιρετάς. αἰεὶ δὲ ὡς πρὸς εὖ
                            βουλευομένους τοὺς ἐναντίους ἔργῳ παρασκευαζόμεθα· καὶ οὐκ ἐξ ἐκείνων ὡς
                            ἁμαρτησομένων ἔχειν δεῖ τὰς ἐλπίδας, ἀλλ᾽ ὡς ἡμῶν αὐτῶν ἀσφαλῶς
                            προνοουμένων. πολύ τε διαφέρειν οὐ δεῖ νομίζειν ἄνθρωπον ἀνθρώπου,
                            κράτιστον δὲ εἶναι ὅστις ἐν τοῖς ἀναγκαιοτάτοις παιδεύεται.</quote></p>
                </div>
                <div
                    n="85"
                    type="chapter">
                    <p><quote>ταύτας οὖν ἃς οἱ πατέρες τε ἡμῖν παρέδοσαν μελέτας καὶ αὐτοὶ διὰ
                            παντὸς ὠφελούμενοι ἔχομεν μὴ παρῶμεν, μηδὲ ἐπειχθέντες ἐν βραχεῖ μορίῳ
                            ἡμέρας περὶ πολλῶν σωμάτων καὶ χρημάτων καὶ πόλεων καὶ δόξης
                            βουλεύσωμεν, ἀλλὰ καθ᾽ ἡσυχίαν. ἔξεστι δ᾽ ἡμῖν μᾶλλον ἑτέρων διὰ ἰσχύν.
                            καὶ πρὸς τοὺς ἀθηναίους πέμπετε μὲν περὶ τῆς ποτειδαίας, πέμπετε δὲ περὶ
                            ὧν οἱ ξύμμαχοί φασιν ἀδικεῖσθαι, ἄλλως τε καὶ ἑτοίμων ὄντων αὐτῶν δίκας
                            δοῦναι· ἐπὶ δὲ τὸν διδόντα οὐ πρότερον νόμιμον ὡς ἐπ᾽ ἀδικοῦντα ἰέναι.
                            παρασκευάζεσθε δὲ τὸν πόλεμον ἅμα. ταῦτα γὰρ καὶ κράτιστα βουλεύσεσθε
                            καὶ τοῖς ἐναντίοις φοβερώτατα.</quote>καὶ ὁ μὲν ἀρχίδαμος τοιαῦτα εἶπεν·
                        παρελθὼν δὲ σθενελαΐδας τελευταῖος, εἷς τῶν ἐφόρων τότε ὤν, ἔλεξεν<add>τοῖς
                            λακεδαιμονίοις</add>ὧδε.</p>
                </div>
                <div
                    n="86"
                    type="chapter">
                    <p><quote>τοὺς μὲν λόγους τοὺς πολλοὺς τῶν ἀθηναίων οὐ γιγνώσκω· ἐπαινέσαντες
                            γὰρ πολλὰ ἑαυτοὺς οὐδαμοῦ ἀντεῖπον ὡς οὐκ ἀδικοῦσι τοὺς ἡμετέρους
                            ξυμμάχους καὶ τὴν πελοπόννησον· καίτοι εἰ πρὸς τοὺς μήδους ἐγένοντο
                            ἀγαθοὶ τότε, πρὸς δ᾽ ἡμᾶς κακοὶ νῦν, διπλασίας ζημίας ἄξιοί εἰσιν, ὅτι
                            ἀντ᾽ ἀγαθῶν κακοὶ γεγένηνται. ἡμεῖς δὲ ὁμοῖοι καὶ τότε καὶ νῦν ἐσμέν,
                            καὶ τοὺς ξυμμάχους, ἢν σωφρονῶμεν, οὐ περιοψόμεθα ἀδικουμένους οὐδὲ
                            μελλήσομεν τιμωρεῖν· οἱ δ᾽ οὐκέτι μέλλουσι κακῶς πάσχειν. ἄλλοις μὲν γὰρ
                            χρήματά ἐστι πολλὰ καὶ νῆες καὶ ἵπποι, ἡμῖν δὲ ξύμμαχοι ἀγαθοί, οὓς οὐ
                            παραδοτέα τοῖς ἀθηναίοις ἐστίν, οὐδὲ δίκαις καὶ λόγοις διακριτέα μὴ λόγῳ
                            καὶ αὐτοὺς βλαπτομένους, ἀλλὰ τιμωρητέα ἐν τάχει καὶ παντὶ σθένει. καὶ
                            ὡς ἡμᾶς πρέπει βουλεύεσθαι ἀδικουμένους μηδεὶς διδασκέτω, ἀλλὰ τοὺς
                            μέλλοντας ἀδικεῖν μᾶλλον πρέπει πολὺν χρόνον βουλεύεσθαι. ψηφίζεσθε οὖν,
                            ὦ λακεδαιμόνιοι, ἀξίως τῆς σπάρτης τὸν πόλεμον, καὶ μήτε τοὺς ἀθηναίους
                            ἐᾶτε μείζους γίγνεσθαι μήτε τοὺς ξυμμάχους καταπροδιδῶμεν, ἀλλὰ ξὺν τοῖς
                            θεοῖς ἐπίωμεν ἐπὶ τοὺς ἀδικοῦντας.</quote></p>
                </div>
                <div
                    n="87"
                    type="chapter">
                    <p>τοιαῦτα λέξας ἐπεψήφιζεν αὐτὸς ἔφορος ὢν ἐς τὴν ἐκκλησίαν τῶν λακεδαιμονίων.
                        ὁ δέ<add>κρίνουσι γὰρ βοῇ καὶ οὐ ψήφῳ</add>οὐκ ἔφη διαγιγνώσκειν τὴν βοὴν
                        ὁποτέρα μείζων, ἀλλὰ βουλόμενος αὐτοὺς φανερῶς ἀποδεικνυμένους τὴν γνώμην ἐς
                        τὸ πολεμεῖν μᾶλλον ὁρμῆσαι ἔλεξεν<quote>ὅτῳ μὲν ὑμῶν, ὦ λακεδαιμόνιοι,
                            δοκοῦσι λελύσθαι αἱ σπονδαὶ καὶ οἱ ἀθηναῖοι ἀδικεῖν, ἀναστήτω ἐς ἐκεῖνο
                            τὸ χωρίον,</quote>δείξας τι χωρίον αὐτοῖς,<quote>ὅτῳ δὲ μὴ δοκοῦσιν, ἐς
                            τὰ ἐπὶ θάτερα.</quote>ἀναστάντες δὲ διέστησαν, καὶ πολλῷ πλείους
                        ἐγένοντο οἷς ἐδόκουν αἱ σπονδαὶ λελύσθαι. προσκαλέσαντές τε τοὺς ξυμμάχους
                        εἶπον ὅτι σφίσι μὲν δοκοῖεν ἀδικεῖν οἱ ἀθηναῖοι, βούλεσθαι δὲ καὶ τοὺς
                        πάντας ξυμμάχους παρακαλέσαντες ψῆφον ἐπαγαγεῖν, ὅπως κοινῇ βουλευσάμενοι
                        τὸν πόλεμον ποιῶνται, ἢν δοκῇ. καὶ οἱ μὲν ἀπεχώρησαν ἐπ᾽ οἴκου διαπραξάμενοι
                        ταῦτα, καὶ οἱ ἀθηναίων πρέσβεις ὕστερον ἐφ᾽ ἅπερ ἦλθον χρηματίσαντες· ἡ δὲ
                        διαγνώμη αὕτη τῆς ἐκκλησίας, τοῦ τὰς σπονδὰς λελύσθαι, ἐγένετο ἐν τῷ τετάρτῳ
                        καὶ δεκάτῳ ἔτει τῶν τριακοντουτίδων σπονδῶν προκεχωρηκυιῶν, αἳ ἐγένοντο μετὰ
                        τὰ εὐβοϊκά.</p>
                </div>
                <div
                    n="88"
                    type="chapter">
                    <p>ἐψηφίσαντο δὲ οἱ λακεδαιμόνιοι τὰς σπονδὰς λελύσθαι καὶ πολεμητέα εἶναι οὐ
                        τοσοῦτον τῶν ξυμμάχων πεισθέντες τοῖς λόγοις ὅσον φοβούμενοι τοὺς ἀθηναίους
                        μὴ ἐπὶ μεῖζον δυνηθῶσιν, ὁρῶντες αὐτοῖς τὰ πολλὰ τῆς ἑλλάδος ὑποχείρια ἤδη
                        ὄντα.</p>
                </div>
                <div
                    n="89"
                    type="chapter">
                    <p>οἱ γὰρ ἀθηναῖοι τρόπῳ τοιῷδε ἦλθον ἐπὶ τὰ πράγματα ἐν οἷς ηὐξήθησαν. ἐπειδὴ
                        μῆδοι ἀνεχώρησαν ἐκ τῆς εὐρώπης νικηθέντες καὶ ναυσὶ καὶ πεζῷ ὑπὸ ἑλλήνων
                        καὶ οἱ καταφυγόντες αὐτῶν ταῖς ναυσὶν ἐς μυκάλην διεφθάρησαν, λεωτυχίδης μὲν
                        ὁ βασιλεὺς τῶν λακεδαιμονίων, ὅσπερ ἡγεῖτο τῶν ἐν μυκάλῃ ἑλλήνων, ἀπεχώρησεν
                        ἐπ᾽ οἴκου ἔχων τοὺς ἀπὸ πελοποννήσου ξυμμάχους, οἱ δὲ ἀθηναῖοι καὶ οἱ ἀπὸ
                        ἰωνίας καὶ ἑλλησπόντου ξύμμαχοι ἤδη ἀφεστηκότες ἀπὸ βασιλέως ὑπομείναντες
                        σηστὸν ἐπολιόρκουν μήδων ἐχόντων, καὶ ἐπιχειμάσαντες εἷλον αὐτὴν ἐκλιπόντων
                        τῶν βαρβάρων, καὶ μετὰ τοῦτο ἀπέπλευσαν ἐξ ἑλλησπόντου ὡς ἕκαστοι κατὰ
                        πόλεις. ἀθηναίων δὲ τὸ κοινόν, ἐπειδὴ αὐτοῖς οἱ βάρβαροι ἐκ τῆς χώρας
                        ἀπῆλθον, διεκομίζοντο εὐθὺς ὅθεν ὑπεξέθεντο παῖδας καὶ γυναῖκας καὶ τὴν
                        περιοῦσαν κατασκευήν, καὶ τὴν πόλιν ἀνοικοδομεῖν παρεσκευάζοντο καὶ τὰ
                        τείχη· τοῦ τε γὰρ περιβόλου βραχέα εἱστήκει καὶ οἰκίαι αἱ μὲν πολλαὶ
                        ἐπεπτώκεσαν, ὀλίγαι δὲ περιῆσαν, ἐν αἷς αὐτοὶ ἐσκήνωσαν οἱ δυνατοὶ τῶν
                        περσῶν.</p>
                </div>
                <div
                    n="90"
                    type="chapter">
                    <p>λακεδαιμόνιοι δὲ αἰσθόμενοι τὸ μέλλον ἦλθον πρεσβείᾳ, τὰ μὲν καὶ αὐτοὶ ἥδιον
                        ἂν ὁρῶντες μήτ᾽ ἐκείνους μήτ᾽ ἄλλον μηδένα τεῖχος ἔχοντα, τὸ δὲ πλέον τῶν
                        ξυμμάχων ἐξοτρυνόντων καὶ φοβουμένων τοῦ τε ναυτικοῦ αὐτῶν τὸ πλῆθος, ὃ πρὶν
                        οὐχ ὑπῆρχε, καὶ τὴν ἐς τὸν μηδικὸν πόλεμον τόλμαν γενομένην. ἠξίουν τε
                        αὐτοὺς μὴ τειχίζειν, ἀλλὰ καὶ τῶν ἔξω πελοποννήσου μᾶλλον ὅσοις εἱστήκει
                        ξυγκαθελεῖν μετὰ σφῶν τοὺς περιβόλους, τὸ μὲν βουλόμενον καὶ ὕποπτον τῆς
                        γνώμης οὐ δηλοῦντες ἐς τοὺς ἀθηναίους, ὡς δὲ τοῦ βαρβάρου, εἰ αὖθις ἐπέλθοι,
                        οὐκ ἂν ἔχοντος ἀπὸ ἐχυροῦ ποθέν, ὥσπερ νῦν ἐκ τῶν θηβῶν, ὁρμᾶσθαι· τήν τε
                        πελοπόννησον πᾶσιν ἔφασαν ἀναχώρησίν τε καὶ ἀφορμὴν ἱκανὴν εἶναι. οἱ δ᾽
                        ἀθηναῖοι θεμιστοκλέους γνώμῃ τοὺς μὲν λακεδαιμονίους ταῦτ᾽ εἰπόντας
                        ἀποκρινάμενοι ὅτι πέμψουσιν ὡς αὐτοὺς πρέσβεις περὶ ὧν λέγουσιν εὐθὺς
                        ἀπήλλαξαν· ἑαυτὸν δ᾽ ἐκέλευεν ἀποστέλλειν ὡς τάχιστα ὁ θεμιστοκλῆς ἐς τὴν
                        λακεδαίμονα, ἄλλους δὲ πρὸς ἑαυτῷ ἑλομένους πρέσβεις μὴ εὐθὺς ἐκπέμπειν,
                        ἀλλ᾽ ἐπισχεῖν μέχρι τοσούτου ἕως ἂν τὸ τεῖχος ἱκανὸν ἄρωσιν ὥστε ἀπομάχεσθαι
                        ἐκ τοῦ ἀναγκαιοτάτου ὕψους· τειχίζειν δὲ πάντας πανδημεὶ τοὺς ἐν τῇ
                            πόλει<add>καὶ αὐτοὺς καὶ γυναῖκας καὶ παῖδας</add>, φειδομένους μήτε
                        ἰδίου μήτε δημοσίου οἰκοδομήματος ὅθεν τις ὠφελία ἔσται ἐς τὸ ἔργον, ἀλλὰ
                        καθαιροῦντας πάντα. καὶ ὁ μὲν ταῦτα διδάξας καὶ ὑπειπὼν τἆλλα ὅτι αὐτὸς
                        τἀκεῖ πράξοι ᾤχετο. καὶ ἐς τὴν λακεδαίμονα ἐλθὼν οὐ προσῄει πρὸς τὰς ἀρχάς,
                        ἀλλὰ διῆγε καὶ προυφασίζετο. καὶ ὁπότε τις αὐτὸν ἔροιτο τῶν ἐν τέλει ὄντων
                        ὅτι οὐκ ἐπέρχεται ἐπὶ τὸ κοινόν, ἔφη τοὺς ξυμπρέσβεις ἀναμένειν, ἀσχολίας δέ
                        τινος οὔσης αὐτοὺς ὑπολειφθῆναι, προσδέχεσθαι μέντοι ἐν τάχει ἥξειν καὶ
                        θαυμάζειν ὡς οὔπω πάρεισιν.</p>
                </div>
                <div
                    n="91"
                    type="chapter">
                    <p>οἱ δὲ ἀκούοντες τῷ μὲν θεμιστοκλεῖ ἐπείθοντο διὰ φιλίαν αὐτοῦ, τῶν δὲ ἄλλων
                        ἀφικνουμένων καὶ σαφῶς κατηγορούντων ὅτι τειχίζεταί τε καὶ ἤδη ὕψος
                        λαμβάνει, οὐκ εἶχον ὅπως χρὴ ἀπιστῆσαι. γνοὺς δὲ ἐκεῖνος κελεύει αὐτοὺς μὴ
                        λόγοις μᾶλλον παράγεσθαι ἢ πέμψαι σφῶν αὐτῶν ἄνδρας οἵτινες χρηστοὶ καὶ
                        πιστῶς ἀναγγελοῦσι σκεψάμενοι. ἀποστέλλουσιν οὖν, καὶ περὶ αὐτῶν ὁ
                        θεμιστοκλῆς τοῖς ἀθηναίοις κρύφα πέμπει κελεύων ὡς ἥκιστα ἐπιφανῶς κατασχεῖν
                        καὶ μὴ ἀφεῖναι πρὶν ἂν αὐτοὶ πάλιν κομισθῶσιν<add>ἤδη γὰρ καὶ ἧκον αὐτῷ οἱ
                            ξυμπρέσβεις, ἁβρώνιχός τε ὁ λυσικλέους καὶ ἀριστείδης ὁ λυσιμάχου,
                            ἀγγέλλοντες ἔχειν ἱκανῶς τὸ τεῖχος</add>ἐφοβεῖτο γὰρ μὴ οἱ λακεδαιμόνιοι
                        σφᾶς, ὁπότε σαφῶς ἀκούσειαν, οὐκέτι ἀφῶσιν. οἵ τε οὖν ἀθηναῖοι τοὺς
                        πρέσβεις, ὥσπερ ἐπεστάλη, κατεῖχον, καὶ ὁ θεμιστοκλῆς ἐπελθὼν τοῖς
                        λακεδαιμονίοις ἐνταῦθα δὴ φανερῶς εἶπεν ὅτι ἡ μὲν πόλις σφῶν τετείχισται ἤδη
                        ὥστε ἱκανὴ εἶναι σῴζειν τοὺς ἐνοικοῦντας, εἰ δέ τι βούλονται λακεδαιμόνιοι ἢ
                        οἱ ξύμμαχοι πρεσβεύεσθαι παρὰ σφᾶς, ὡς πρὸς διαγιγνώσκοντας τὸ λοιπὸν ἰέναι
                        τά τε σφίσιν αὐτοῖς ξύμφορα καὶ τὰ κοινά. τήν τε γὰρ πόλιν ὅτε ἐδόκει
                        ἐκλιπεῖν ἄμεινον εἶναι καὶ ἐς τὰς ναῦς ἐσβῆναι, ἄνευ ἐκείνων ἔφασαν γνόντες
                        τολμῆσαι, καὶ ὅσα αὖ μετ᾽ ἐκείνων βουλεύεσθαι, οὐδενὸς ὕστεροι γνώμῃ
                        φανῆναι. δοκεῖν οὖν σφίσι καὶ νῦν ἄμεινον εἶναι τὴν ἑαυτῶν πόλιν τεῖχος
                        ἔχειν, καὶ ἰδίᾳ τοῖς πολίταις καὶ ἐς τοὺς πάντας ξυμμάχους ὠφελιμώτερον
                        ἔσεσθαι· οὐ γὰρ οἷόν τ᾽ εἶναι μὴ ἀπὸ ἀντιπάλου παρασκευῆς ὁμοῖόν τι ἢ ἴσον
                        ἐς τὸ κοινὸν βουλεύεσθαι. ἢ πάντας οὖν ἀτειχίστους ἔφη χρῆναι ξυμμαχεῖν ἢ
                        καὶ τάδε νομίζειν ὀρθῶς ἔχειν.</p>
                </div>
                <div
                    n="92"
                    type="chapter">
                    <p>οἱ δὲ λακεδαιμόνιοι ἀκούσαντες ὀργὴν μὲν φανερὰν οὐκ ἐποιοῦντο τοῖς
                            ἀθηναίοις<add>οὐδὲ γὰρ ἐπὶ κωλύμῃ, ἀλλὰ γνώμης παραινέσει δῆθεν τῷ κοινῷ
                            ἐπρεσβεύσαντο, ἅμα δὲ καὶ προσφιλεῖς ὄντες ἐν τῷ τότε διὰ τὴν ἐς τὸν
                            μῆδον προθυμίαν τὰ μάλιστ᾽ αὐτοῖς ἐτύγχανον</add>, τῆς μέντοι βουλήσεως
                        ἁμαρτάνοντες ἀδήλως ἤχθοντο. οἵ τε πρέσβεις ἑκατέρων ἀπῆλθον ἐπ᾽ οἴκου
                        ἀνεπικλήτως.</p>
                </div>
                <div
                    n="93"
                    type="chapter">
                    <p>τούτῳ τῷ τρόπῳ οἱ ἀθηναῖοι τὴν πόλιν ἐτείχισαν ἐν ὀλίγῳ χρόνῳ. καὶ δήλη ἡ
                        οἰκοδομία ἔτι καὶ νῦν ἐστὶν ὅτι κατὰ σπουδὴν ἐγένετο· οἱ γὰρ θεμέλιοι
                        παντοίων λίθων ὑπόκεινται καὶ οὐ ξυνειργασμένων ἔστιν ᾗ, ἀλλ᾽ ὡς ἕκαστόν
                        ποτε προσέφερον, πολλαί τε στῆλαι ἀπὸ σημάτων καὶ λίθοι εἰργασμένοι
                        ἐγκατελέγησαν. μείζων γὰρ ὁ περίβολος πανταχῇ ἐξήχθη τῆς πόλεως, καὶ διὰ
                        τοῦτο πάντα ὁμοίως κινοῦντες ἠπείγοντο. ἔπεισε δὲ καὶ τοῦ πειραιῶς τὰ λοιπὰ
                        ὁ θεμιστοκλῆς οἰκοδομεῖν<add>ὑπῆρκτο δ᾽ αὐτοῦ πρότερον ἐπὶ τῆς ἐκείνου ἀρχῆς
                            ἧς κατ᾽ ἐνιαυτὸν ἀθηναίοις ἦρξε</add>νομίζων τό τε χωρίον καλὸν εἶναι,
                        λιμένας ἔχον τρεῖς αὐτοφυεῖς, καὶ αὐτοὺς ναυτικοὺς γεγενημένους μέγα
                        προφέρειν ἐς τὸ κτήσασθαι δύναμιν<add>τῆς γὰρ δὴ θαλάσσης πρῶτος ἐτόλμησεν
                            εἰπεῖν ὡς ἀνθεκτέα ἐστί</add>, καὶ τὴν ἀρχὴν εὐθὺς ξυγκατεσκεύαζεν. καὶ
                        ᾠκοδόμησαν τῇ ἐκείνου γνώμῃ τὸ πάχος τοῦ τείχους ὅπερ νῦν ἔτι δῆλόν ἐστι
                        περὶ τὸν πειραιᾶ· δύο γὰρ ἅμαξαι ἐναντίαι ἀλλήλαις τοὺς λίθους ἐπῆγον. ἐντὸς
                        δὲ οὔτε χάλιξ οὔτε πηλὸς ἦν, ἀλλὰ ξυνῳκοδομημένοι μεγάλοι λίθοι καὶ ἐντομῇ
                        ἐγγώνιοι, σιδήρῳ πρὸς ἀλλήλους τὰ ἔξωθεν καὶ μολύβδῳ δεδεμένοι. τὸ δὲ ὕψος
                        ἥμισυ μάλιστα ἐτελέσθη οὗ διενοεῖτο. ἐβούλετο γὰρ τῷ μεγέθει καὶ τῷ πάχει
                        ἀφιστάναι τὰς τῶν πολεμίων ἐπιβουλάς, ἀνθρώπων τε ἐνόμιζεν ὀλίγων καὶ τῶν
                        ἀχρειοτάτων ἀρκέσειν τὴν φυλακήν, τοὺς δ᾽ ἄλλους ἐς τὰς ναῦς ἐσβήσεσθαι.
                        ταῖς γὰρ ναυσὶ μάλιστα προσέκειτο, ἰδών, ὡς ἐμοὶ δοκεῖ, τῆς βασιλέως
                        στρατιᾶς τὴν κατὰ θάλασσαν ἔφοδον εὐπορωτέραν τῆς κατὰ γῆν οὖσαν· τόν τε
                        πειραιᾶ ὠφελιμώτερον ἐνόμιζε τῆς ἄνω πόλεως, καὶ πολλάκις τοῖς ἀθηναίοις
                        παρῄνει, ἢν ἄρα ποτὲ κατὰ γῆν βιασθῶσι, καταβάντας ἐς αὐτὸν ταῖς ναυσὶ πρὸς
                        ἅπαντας ἀνθίστασθαι. ἀθηναῖοι μὲν οὖν οὕτως ἐτειχίσθησαν καὶ τἆλλα
                        κατεσκευάζοντο εὐθὺς μετὰ τὴν μήδων ἀναχώρησιν.</p>
                </div>
                <div
                    n="94"
                    type="chapter">
                    <p>παυσανίας δὲ ὁ κλεομβρότου ἐκ λακεδαίμονος στρατηγὸς τῶν ἑλλήνων ἐξεπέμφθη
                        μετὰ εἴκοσι νεῶν ἀπὸ πελοποννήσου· ξυνέπλεον δὲ καὶ ἀθηναῖοι τριάκοντα ναυσὶ
                        καὶ τῶν ἄλλων ξυμμάχων πλῆθος. καὶ ἐστράτευσαν ἐς κύπρον καὶ αὐτῆς τὰ πολλὰ
                        κατεστρέψαντο, καὶ ὕστερον ἐς βυζάντιον μήδων ἐχόντων, καὶ ἐξεπολιόρκησαν ἐν
                        τῇδε τῇ ἡγεμονίᾳ.</p>
                </div>
                <div
                    n="95"
                    type="chapter">
                    <p>ἤδη δὲ βιαίου ὄντος αὐτοῦ οἵ τε ἄλλοι ἕλληνες ἤχθοντο καὶ οὐχ ἥκιστα οἱ ἴωνες
                        καὶ ὅσοι ἀπὸ βασιλέως νεωστὶ ἠλευθέρωντο· φοιτῶντές τε πρὸς τοὺς ἀθηναίους
                        ἠξίουν αὐτοὺς ἡγεμόνας σφῶν γίγνεσθαι κατὰ τὸ ξυγγενὲς καὶ παυσανίᾳ μὴ
                        ἐπιτρέπειν, ἤν που βιάζηται. οἱ δὲ ἀθηναῖοι ἐδέξαντό τε τοὺς λόγους καὶ
                        προσεῖχον τὴν γνώμην ὡς οὐ περιοψόμενοι τἆλλά τε καταστησόμενοι ᾗ φαίνοιτο
                        ἄριστα αὐτοῖς. ἐν τούτῳ δὲ οἱ λακεδαιμόνιοι μετεπέμποντο παυσανίαν
                        ἀνακρινοῦντες ὧν πέρι ἐπυνθάνοντο· καὶ γὰρ ἀδικία πολλὴ κατηγορεῖτο αὐτοῦ
                        ὑπὸ τῶν ἑλλήνων τῶν ἀφικνουμένων, καὶ τυραννίδος μᾶλλον ἐφαίνετο μίμησις ἢ
                        στρατηγία. ξυνέβη τε αὐτῷ καλεῖσθαί τε ἅμα καὶ τοὺς ξυμμάχους τῷ ἐκείνου
                        ἔχθει παρ᾽ ἀθηναίους μετατάξασθαι πλὴν τῶν ἀπὸ πελοποννήσου στρατιωτῶν.
                        ἐλθὼν δὲ ἐς λακεδαίμονα τῶν μὲν ἰδίᾳ πρός τινα ἀδικημάτων ηὐθύνθη, τὰ δὲ
                        μέγιστα ἀπολύεται μὴ ἀδικεῖν· κατηγορεῖτο δὲ αὐτοῦ οὐχ ἥκιστα μηδισμὸς καὶ
                        ἐδόκει σαφέστατον εἶναι. καὶ ἐκεῖνον μὲν οὐκέτι ἐκπέμπουσιν ἄρχοντα, δόρκιν
                        δὲ καὶ ἄλλους τινὰς μετ᾽ αὐτοῦ στρατιὰν ἔχοντας οὐ πολλήν· οἷς οὐκέτι
                        ἐφίεσαν οἱ ξύμμαχοι τὴν ἡγεμονίαν. οἱ δὲ αἰσθόμενοι ἀπῆλθον, καὶ ἄλλους
                        οὐκέτι ὕστερον ἐξέπεμψαν οἱ λακεδαιμόνιοι, φοβούμενοι μὴ σφίσιν οἱ ἐξιόντες
                        χείρους γίγνωνται, ὅπερ καὶ ἐν τῷ παυσανίᾳ ἐνεῖδον, ἀπαλλαξείοντες δὲ καὶ
                        τοῦ μηδικοῦ πολέμου καὶ τοὺς ἀθηναίους νομίζοντες ἱκανοὺς ἐξηγεῖσθαι καὶ
                        σφίσιν ἐν τῷ τότε παρόντι ἐπιτηδείους.</p>
                </div>
                <div
                    n="96"
                    type="chapter">
                    <p>παραλαβόντες δὲ οἱ ἀθηναῖοι τὴν ἡγεμονίαν τούτῳ τῷ τρόπῳ ἑκόντων τῶν ξυμμάχων
                        διὰ τὸ παυσανίου μῖσος, ἔταξαν ἅς τε ἔδει παρέχειν τῶν πόλεων χρήματα πρὸς
                        τὸν βάρβαρον καὶ ἃς ναῦς· πρόσχημα γὰρ ἦν ἀμύνεσθαι ὧν ἔπαθον δῃοῦντας τὴν
                        βασιλέως χώραν. καὶ ἑλληνοταμίαι τότε πρῶτον ἀθηναίοις κατέστη ἀρχή, οἳ
                        ἐδέχοντο τὸν φόρον· οὕτω γὰρ ὠνομάσθη τῶν χρημάτων ἡ φορά. ἦν δ᾽ ὁ πρῶτος
                        φόρος ταχθεὶς τετρακόσια τάλαντα καὶ ἑξήκοντα. ταμιεῖόν τε δῆλος ἦν αὐτοῖς,
                        καὶ αἱ ξύνοδοι ἐς τὸ ἱερὸν ἐγίγνοντο.</p>
                </div>
                <div
                    n="97"
                    type="chapter">
                    <p>ἡγούμενοι δὲ αὐτονόμων τὸ πρῶτον τῶν ξυμμάχων καὶ ἀπὸ κοινῶν ξυνόδων
                        βουλευόντων τοσάδε ἐπῆλθον πολέμῳ τε καὶ διαχειρίσει πραγμάτων μεταξὺ τοῦδε
                        τοῦ πολέμου καὶ τοῦ μηδικοῦ, ἃ ἐγένετο πρός τε τὸν βάρβαρον αὐτοῖς καὶ πρὸς
                        τοὺς σφετέρους ξυμμάχους νεωτερίζοντας καὶ πελοποννησίων τοὺς αἰεὶ
                        προστυγχάνοντας ἐν ἑκάστῳ. ἔγραψα δὲ αὐτὰ καὶ τὴν ἐκβολὴν τοῦ λόγου
                        ἐποιησάμην διὰ τόδε, ὅτι τοῖς πρὸ ἐμοῦ ἅπασιν ἐκλιπὲς τοῦτο ἦν τὸ χωρίον καὶ
                        ἢ τὰ πρὸ τῶν μηδικῶν ἑλληνικὰ ξυνετίθεσαν ἢ αὐτὰ τὰ μηδικά· τούτων δὲ ὅσπερ
                        καὶ ἥψατο ἐν τῇ ἀττικῇ ξυγγραφῇ ἑλλάνικος, βραχέως τε καὶ τοῖς χρόνοις οὐκ
                        ἀκριβῶς ἐπεμνήσθη. ἅμα δὲ καὶ τῆς ἀρχῆς ἀπόδειξιν ἔχει τῆς τῶν ἀθηναίων ἐν
                        οἵῳ τρόπῳ κατέστη.</p>
                </div>
                <div
                    n="98"
                    type="chapter">
                    <p>πρῶτον μὲν ἠιόνα τὴν ἐπὶ στρυμόνι μήδων ἐχόντων πολιορκίᾳ εἷλον καὶ
                        ἠνδραπόδισαν, κίμωνος τοῦ μιλτιάδου στρατηγοῦντος. ἔπειτα σκῦρον τὴν ἐν τῷ
                        αἰγαίῳ νῆσον, ἣν ᾤκουν δόλοπες, ἠνδραπόδισαν καὶ ᾤκισαν αὐτοί. πρὸς δὲ
                        καρυστίους αὐτοῖς ἄνευ τῶν ἄλλων εὐβοέων πόλεμος ἐγένετο, καὶ χρόνῳ
                        ξυνέβησαν καθ᾽ ὁμολογίαν. ναξίοις δὲ ἀποστᾶσι μετὰ ταῦτα ἐπολέμησαν καὶ
                        πολιορκίᾳ παρεστήσαντο, πρώτη τε αὕτη πόλις ξυμμαχὶς παρὰ τὸ καθεστηκὸς
                        ἐδουλώθη, ἔπειτα δὲ καὶ τῶν ἄλλων ὡς ἑκάστῃ ξυνέβη.</p>
                </div>
                <div
                    n="99"
                    type="chapter">
                    <p>αἰτίαι δὲ ἄλλαι τε ἦσαν τῶν ἀποστάσεων καὶ μέγισται αἱ τῶν φόρων καὶ νεῶν
                        ἔκδειαι καὶ λιποστράτιον εἴ τῳ ἐγένετο· οἱ γὰρ ἀθηναῖοι ἀκριβῶς ἔπρασσον καὶ
                        λυπηροὶ ἦσαν οὐκ εἰωθόσιν οὐδὲ βουλομένοις ταλαιπωρεῖν προσάγοντες τὰς
                        ἀνάγκας. ἦσαν δέ πως καὶ ἄλλως οἱ ἀθηναῖοι οὐκέτι ὁμοίως ἐν ἡδονῇ ἄρχοντες,
                        καὶ οὔτε ξυνεστράτευον ἀπὸ τοῦ ἴσου ῥᾴδιόν τε προσάγεσθαι ἦν αὐτοῖς τοὺς
                        ἀφισταμένους. ὧν αὐτοὶ αἴτιοι ἐγένοντο οἱ ξύμμαχοι· διὰ γὰρ τὴν ἀπόκνησιν
                        ταύτην τῶν στρατειῶν οἱ πλείους αὐτῶν, ἵνα μὴ ἀπ᾽ οἴκου ὦσι, χρήματα
                        ἐτάξαντο ἀντὶ τῶν νεῶν τὸ ἱκνούμενον ἀνάλωμα φέρειν, καὶ τοῖς μὲν ἀθηναίοις
                        ηὔξετο τὸ ναυτικὸν ἀπὸ τῆς δαπάνης ἣν ἐκεῖνοι ξυμφέροιεν, αὐτοὶ δέ, ὁπότε
                        ἀποσταῖεν, ἀπαράσκευοι καὶ ἄπειροι ἐς τὸν πόλεμον καθίσταντο.</p>
                </div>
                <div
                    n="100"
                    type="chapter">
                    <p>ἐγένετο δὲ μετὰ ταῦτα καὶ ἡ ἐπ᾽ εὐρυμέδοντι ποταμῷ ἐν παμφυλίᾳ πεζομαχία καὶ
                        ναυμαχία ἀθηναίων καὶ τῶν ξυμμάχων πρὸς μήδους, καὶ ἐνίκων τῇ αὐτῇ ἡμέρᾳ
                        ἀμφότερα ἀθηναῖοι κίμωνος τοῦ μιλτιάδου στρατηγοῦντος, καὶ εἷλον τριήρεις
                        φοινίκων καὶ διέφθειραν τὰς πάσας ἐς διακοσίας. χρόνῳ δὲ ὕστερον ξυνέβη
                        θασίους αὐτῶν ἀποστῆναι, διενεχθέντας περὶ τῶν ἐν τῇ ἀντιπέρας θρᾴκῃ
                        ἐμπορίων καὶ τοῦ μετάλλου ἃ ἐνέμοντο. καὶ ναυσὶ μὲν ἐπὶ θάσον πλεύσαντες οἱ
                        ἀθηναῖοι ναυμαχίᾳ ἐκράτησαν καὶ ἐς τὴν γῆν ἀπέβησαν, ἐπὶ δὲ στρυμόνα
                        πέμψαντες μυρίους οἰκήτορας αὑτῶν καὶ τῶν ξυμμάχων ὑπὸ τοὺς αὐτοὺς χρόνους
                        ὡς οἰκιοῦντες τὰς τότε καλουμένας ἐννέα ὁδούς, νῦν δὲ ἀμφίπολιν, τῶν μὲν
                        ἐννέα ὁδῶν αὐτοὶ ἐκράτησαν, ἃς εἶχον ἠδωνοί, προελθόντες δὲ τῆς θρᾴκης ἐς
                        μεσόγειαν διεφθάρησαν ἐν δραβησκῷ τῇ ἠδωνικῇ ὑπὸ τῶν θρᾳκῶν ξυμπάντων, οἷς
                        πολέμιον ἦν τὸ χωρίον<add>αἱ ἐννέα ὁδοὶ</add>κτιζόμενον.</p>
                </div>
                <div
                    n="101"
                    type="chapter">
                    <p>θάσιοι δὲ νικηθέντες μάχῃ καὶ πολιορκούμενοι λακεδαιμονίους ἐπεκαλοῦντο καὶ
                        ἐπαμύνειν ἐκέλευον ἐσβαλόντας ἐς τὴν ἀττικήν. οἱ δὲ ὑπέσχοντο μὲν κρύφα τῶν
                        ἀθηναίων καὶ ἔμελλον, διεκωλύθησαν δὲ ὑπὸ τοῦ γενομένου σεισμοῦ, ἐν ᾧ καὶ οἱ
                        εἵλωτες αὐτοῖς καὶ τῶν περιοίκων θουριᾶταί τε καὶ αἰθαιῆς ἐς ἰθώμην
                        ἀπέστησαν. πλεῖστοι δὲ τῶν εἱλώτων ἐγένοντο οἱ τῶν παλαιῶν μεσσηνίων τότε
                        δουλωθέντων ἀπόγονοι· ᾗ καὶ μεσσήνιοι ἐκλήθησαν οἱ πάντες. πρὸς μὲν οὖν τοὺς
                        ἐν ἰθώμῃ πόλεμος καθειστήκει λακεδαιμονίοις, θάσιοι δὲ τρίτῳ ἔτει
                        πολιορκούμενοι ὡμολόγησαν ἀθηναίοις τεῖχός τε καθελόντες καὶ ναῦς
                        παραδόντες, χρήματά τε ὅσα ἔδει ἀποδοῦναι αὐτίκα ταξάμενοι καὶ τὸ λοιπὸν
                        φέρειν, τήν τε ἤπειρον καὶ τὸ μέταλλον ἀφέντες.</p>
                </div>
                <div
                    n="102"
                    type="chapter">
                    <p>λακεδαιμόνιοι δέ, ὡς αὐτοῖς πρὸς τοὺς ἐν ἰθώμῃ ἐμηκύνετο ὁ πόλεμος, ἄλλους τε
                        ἐπεκαλέσαντο ξυμμάχους καὶ ἀθηναίους· οἱ δ᾽ ἦλθον κίμωνος στρατηγοῦντος
                        πλήθει οὐκ ὀλίγῳ. μάλιστα δ᾽ αὐτοὺς ἐπεκαλέσαντο ὅτι τειχομαχεῖν ἐδόκουν
                        δυνατοὶ εἶναι, τοῖς δὲ πολιορκίας μακρᾶς καθεστηκυίας τούτου ἐνδεᾶ ἐφαίνετο·
                        βίᾳ γὰρ ἂν εἷλον τὸ χωρίον. καὶ διαφορὰ ἐκ ταύτης τῆς στρατείας πρῶτον
                        λακεδαιμονίοις καὶ ἀθηναίοις φανερὰ ἐγένετο. οἱ γὰρ λακεδαιμόνιοι, ἐπειδὴ τὸ
                        χωρίον βίᾳ οὐχ ἡλίσκετο, δείσαντες τῶν ἀθηναίων τὸ τολμηρὸν καὶ τὴν
                        νεωτεροποιίαν, καὶ ἀλλοφύλους ἅμα ἡγησάμενοι, μή τι, ἢν παραμείνωσιν, ὑπὸ
                        τῶν ἐν ἰθώμῃ πεισθέντες νεωτερίσωσι, μόνους τῶν ξυμμάχων ἀπέπεμψαν, τὴν μὲν
                        ὑποψίαν οὐ δηλοῦντες, εἰπόντες δὲ ὅτι οὐδὲν προσδέονται αὐτῶν ἔτι. οἱ δ᾽
                        ἀθηναῖοι ἔγνωσαν οὐκ ἐπὶ τῷ βελτίονι λόγῳ ἀποπεμπόμενοι, ἀλλά τινος ὑπόπτου
                        γενομένου, καὶ δεινὸν ποιησάμενοι καὶ οὐκ ἀξιώσαντες ὑπὸ λακεδαιμονίων τοῦτο
                        παθεῖν, εὐθὺς ἐπειδὴ ἀνεχώρησαν, ἀφέντες τὴν γενομένην ἐπὶ τῷ μήδῳ ξυμμαχίαν
                        πρὸς αὐτοὺς ἀργείοις τοῖς ἐκείνων πολεμίοις ξύμμαχοι ἐγένοντο, καὶ πρὸς
                        θεσσαλοὺς ἅμα ἀμφοτέροις οἱ αὐτοὶ ὅρκοι καὶ ξυμμαχία κατέστη.</p>
                </div>
                <div
                    n="103"
                    type="chapter">
                    <p>οἱ δ᾽ ἐν ἰθώμῃ δεκάτῳ ἔτει, ὡς οὐκέτι ἐδύναντο ἀντέχειν, ξυνέβησαν πρὸς τοὺς
                        λακεδαιμονίους ἐφ᾽ ᾧ ἐξίασιν ἐκ πελοποννήσου ὑπόσπονδοι καὶ μηδέποτε
                        ἐπιβήσονται αὐτῆς· ἢν δέ τις ἁλίσκηται, τοῦ λαβόντος εἶναι δοῦλον. ἦν δέ τι
                        καὶ χρηστήριον τοῖς λακεδαιμονίοις πυθικὸν πρὸ τοῦ, τὸν ἱκέτην τοῦ διὸς τοῦ
                        ἰθωμήτα ἀφιέναι. ἐξῆλθον δὲ αὐτοὶ καὶ παῖδες καὶ γυναῖκες, καὶ αὐτοὺς οἱ
                        ἀθηναῖοι δεξάμενοι κατ᾽ ἔχθος ἤδη τὸ λακεδαιμονίων ἐς ναύπακτον κατῴκισαν,
                        ἣν ἔτυχον ᾑρηκότες νεωστὶ λοκρῶν τῶν ὀζολῶν ἐχόντων. προσεχώρησαν δὲ καὶ
                        μεγαρῆς ἀθηναίοις ἐς ξυμμαχίαν λακεδαιμονίων ἀποστάντες, ὅτι αὐτοὺς
                        κορίνθιοι περὶ γῆς ὅρων πολέμῳ κατεῖχον· καὶ ἔσχον ἀθηναῖοι μέγαρα καὶ
                        πηγάς, καὶ τὰ μακρὰ τείχη ᾠκοδόμησαν μεγαρεῦσι τὰ ἀπὸ τῆς πόλεως ἐς νίσαιαν
                        καὶ ἐφρούρουν αὐτοί. καὶ κορινθίοις μὲν οὐχ ἥκιστα ἀπὸ τοῦδε τὸ σφοδρὸν
                        μῖσος ἤρξατο πρῶτον ἐς ἀθηναίους γενέσθαι.</p>
                </div>
                <div
                    n="104"
                    type="chapter">
                    <p>ἰνάρως δὲ ὁ ψαμμητίχου, λίβυς, βασιλεὺς λιβύων τῶν πρὸς αἰγύπτῳ, ὁρμώμενος ἐκ
                        μαρείας τῆς ὑπὲρ φάρου πόλεως ἀπέστησεν αἰγύπτου τὰ πλείω ἀπὸ βασιλέως
                        ἀρταξέρξου, καὶ αὐτὸς ἄρχων γενόμενος ἀθηναίους ἐπηγάγετο. οἱ δέ<add>ἔτυχον
                            γὰρ ἐς κύπρον στρατευόμενοι ναυσὶ διακοσίαις αὑτῶν τε καὶ τῶν
                            ξυμμάχων</add>ἦλθον ἀπολιπόντες τὴν κύπρον, καὶ ἀναπλεύσαντες ἀπὸ
                        θαλάσσης ἐς τὸν νεῖλον τοῦ τε ποταμοῦ κρατοῦντες καὶ τῆς μέμφιδος τῶν δύο
                        μερῶν πρὸς τὸ τρίτον μέρος ὃ καλεῖται λευκὸν τεῖχος ἐπολέμουν· ἐνῆσαν δὲ
                        αὐτόθι περσῶν καὶ μήδων οἱ καταφυγόντες καὶ αἰγυπτίων οἱ μὴ
                        ξυναποστάντες.</p>
                </div>
                <div
                    n="105"
                    type="chapter">
                    <p>ἀθηναίοις δὲ ναυσὶν ἀποβᾶσιν ἐς ἁλιᾶς πρὸς κορινθίους καὶ ἐπιδαυρίους μάχη
                        ἐγένετο, καὶ ἐνίκων κορίνθιοι. καὶ ὕστερον ἀθηναῖοι ἐναυμάχησαν ἐπὶ
                        κεκρυφαλείᾳ πελοποννησίων ναυσί, καὶ ἐνίκων ἀθηναῖοι. πολέμου δὲ καταστάντος
                        πρὸς αἰγινήτας ἀθηναίοις μετὰ ταῦτα ναυμαχία γίγνεται ἐπ᾽ αἰγίνῃ μεγάλη
                        ἀθηναίων καὶ αἰγινητῶν, καὶ οἱ ξύμμαχοι ἑκατέροις παρῆσαν, καὶ ἐνίκων
                        ἀθηναῖοι καὶ ναῦς ἑβδομήκοντα λαβόντες αὐτῶν ἐς τὴν γῆν ἀπέβησαν καὶ
                        ἐπολιόρκουν, λεωκράτους τοῦ στροίβου στρατηγοῦντος. ἔπειτα πελοποννήσιοι
                        ἀμύνειν βουλόμενοι αἰγινήταις ἐς μὲν τὴν αἴγιναν τριακοσίους ὁπλίτας
                        πρότερον κορινθίων καὶ ἐπιδαυρίων ἐπικούρους διεβίβασαν, τὰ δὲ ἄκρα τῆς
                        γερανείας κατέλαβον καὶ ἐς τὴν μεγαρίδα κατέβησαν κορίνθιοι μετὰ τῶν
                        ξυμμάχων, νομίζοντες ἀδυνάτους ἔσεσθαι ἀθηναίους βοηθεῖν τοῖς μεγαρεῦσιν ἔν
                        τε αἰγίνῃ ἀπούσης στρατιᾶς πολλῆς καὶ ἐν αἰγύπτῳ· ἢν δὲ καὶ βοηθῶσιν, ἀπ᾽
                        αἰγίνης ἀναστήσεσθαι αὐτούς. οἱ δὲ ἀθηναῖοι τὸ μὲν πρὸς αἰγίνῃ στράτευμα οὐκ
                        ἐκίνησαν, τῶν δ᾽ ἐκ τῆς πόλεως ὑπολοίπων οἵ τε πρεσβύτατοι καὶ οἱ νεώτατοι
                        ἀφικνοῦνται ἐς τὰ μέγαρα μυρωνίδου στρατηγοῦντος. καὶ μάχης γενομένης
                        ἰσορρόπου πρὸς κορινθίους διεκρίθησαν ἀπ᾽ ἀλλήλων, καὶ ἐνόμισαν αὐτοὶ
                        ἑκάτεροι οὐκ ἔλασσον ἔχειν ἐν τῷ ἔργῳ. καὶ οἱ μὲν ἀθηναῖοι<add>ἐκράτησαν γὰρ
                            ὅμως μᾶλλον</add>ἀπελθόντων τῶν κορινθίων τροπαῖον ἔστησαν· οἱ δὲ
                        κορίνθιοι κακιζόμενοι ὑπὸ τῶν ἐν τῇ πόλει πρεσβυτέρων καὶ παρασκευασάμενοι,
                        ἡμέραις ὕστερον δώδεκα μάλιστα ἐλθόντες ἀνθίστασαν τροπαῖον καὶ αὐτοὶ ὡς
                        νικήσαντες. καὶ οἱ ἀθηναῖοι ἐκβοηθήσαντες ἐκ τῶν μεγάρων τούς τε τὸ τροπαῖον
                        ἱστάντας διαφθείρουσι καὶ τοῖς ἄλλοις ξυμβαλόντες ἐκράτησαν.</p>
                </div>
                <div
                    n="106"
                    type="chapter">
                    <p>οἱ δὲ νικώμενοι ὑπεχώρουν, καί τι αὐτῶν μέρος οὐκ ὀλίγον προσβιασθὲν καὶ
                        διαμαρτὸν τῆς ὁδοῦ ἐσέπεσεν ἔς του χωρίον ἰδιώτου, ᾧ ἔτυχεν ὄρυγμα μέγα
                        περιεῖργον καὶ οὐκ ἦν ἔξοδος. οἱ δὲ ἀθηναῖοι γνόντες κατὰ πρόσωπόν τε εἶργον
                        τοῖς ὁπλίταις καὶ περιστήσαντες κύκλῳ τοὺς ψιλοὺς κατέλευσαν πάντας τοὺς
                        ἐσελθόντας, καὶ πάθος μέγα τοῦτο κορινθίοις ἐγένετο. τὸ δὲ πλῆθος ἀπεχώρησεν
                        αὐτοῖς τῆς στρατιᾶς ἐπ᾽ οἴκου.</p>
                </div>
                <div
                    n="107"
                    type="chapter">
                    <p>ἤρξαντο δὲ κατὰ τοὺς χρόνους τούτους καὶ τὰ μακρὰ τείχη ἀθηναῖοι ἐς θάλασσαν
                        οἰκοδομεῖν, τό τε φαληρόνδε καὶ τὸ ἐς πειραιᾶ. καὶ φωκέων στρατευσάντων ἐς
                        δωριᾶς τὴν λακεδαιμονίων μητρόπολιν, βοιὸν καὶ κυτίνιον καὶ ἐρινεόν, καὶ
                        ἑλόντων ἓν τῶν πολισμάτων τούτων, οἱ λακεδαιμόνιοι νικομήδους τοῦ
                        κλεομβρότου ὑπὲρ πλειστοάνακτος τοῦ παυσανίου βασιλέως νέου ὄντος ἔτι
                        ἡγουμένου ἐβοήθησαν τοῖς δωριεῦσιν ἑαυτῶν τε πεντακοσίοις καὶ χιλίοις
                        ὁπλίταις καὶ τῶν ξυμμάχων μυρίοις, καὶ τοὺς φωκέας ὁμολογίᾳ ἀναγκάσαντες
                        ἀποδοῦναι τὴν πόλιν ἀπεχώρουν πάλιν. καὶ κατὰ θάλασσαν μὲν αὐτούς, διὰ τοῦ
                        κρισαίου κόλπου εἰ βούλοιντο περαιοῦσθαι, ἀθηναῖοι ναυσὶ περιπλεύσαντες
                        ἔμελλον κωλύσειν· διὰ δὲ τῆς γερανείας οὐκ ἀσφαλὲς αὐτοῖς ἐφαίνετο ἀθηναίων
                        ἐχόντων μέγαρα καὶ πηγὰς πορεύεσθαι. δύσοδός τε γὰρ ἡ γερανεία καὶ
                        ἐφρουρεῖτο αἰεὶ ὑπὸ ἀθηναίων, καὶ τότε ᾐσθάνοντο αὐτοὺς μέλλοντας καὶ ταύτῃ
                        κωλύσειν. ἔδοξε δ᾽ αὐτοῖς ἐν βοιωτοῖς περιμείνασι σκέψασθαι ὅτῳ τρόπῳ
                        ἀσφαλέστατα διαπορεύσονται. τὸ δέ τι καὶ ἄνδρες τῶν ἀθηναίων ἐπῆγον αὐτοὺς
                        κρύφα, ἐλπίσαντες δῆμόν τε καταπαύσειν καὶ τὰ μακρὰ τείχη οἰκοδομούμενα.
                        ἐβοήθησαν δὲ ἐπ᾽ αὐτοὺς οἱ ἀθηναῖοι πανδημεὶ καὶ ἀργείων χίλιοι καὶ τῶν
                        ἄλλων ξυμμάχων ὡς ἕκαστοι· ξύμπαντες δὲ ἐγένοντο τετρακισχίλιοι καὶ μύριοι.
                        νομίσαντες δὲ ἀπορεῖν ὅπῃ διέλθωσιν ἐπεστράτευσαν αὐτοῖς, καί τι καὶ τοῦ
                        δήμου καταλύσεως ὑποψίᾳ. ἦλθον δὲ καὶ θεσσαλῶν ἱππῆς τοῖς ἀθηναίοις κατὰ τὸ
                        ξυμμαχικόν, οἳ μετέστησαν ἐν τῷ ἔργῳ παρὰ τοὺς λακεδαιμονίους.</p>
                </div>
                <div
                    n="108"
                    type="chapter">
                    <p>γενομένης δὲ μάχης ἐν τανάγρᾳ τῆς βοιωτίας ἐνίκων λακεδαιμόνιοι καὶ οἱ
                        ξύμμαχοι, καὶ φόνος ἐγένετο ἀμφοτέρων πολύς. καὶ λακεδαιμόνιοι μὲν ἐς τὴν
                        μεγαρίδα ἐλθόντες καὶ δενδροτομήσαντες πάλιν ἀπῆλθον ἐπ᾽ οἴκου διὰ γερανείας
                        καὶ ἰσθμοῦ· ἀθηναῖοι δὲ δευτέρᾳ καὶ ἑξηκοστῇ ἡμέρᾳ μετὰ τὴν μάχην
                        ἐστράτευσαν ἐς βοιωτοὺς μυρωνίδου στρατηγοῦντος, καὶ μάχῃ ἐν οἰνοφύτοις τοὺς
                        βοιωτοὺς νικήσαντες τῆς τε χώρας ἐκράτησαν τῆς βοιωτίας καὶ φωκίδος καὶ
                        ταναγραίων τὸ τεῖχος περιεῖλον καὶ λοκρῶν τῶν ὀπουντίων ἑκατὸν ἄνδρας
                        ὁμήρους τοὺς πλουσιωτάτους ἔλαβον, τά τε τείχη ἑαυτῶν τὰ μακρὰ ἀπετέλεσαν.
                        ὡμολόγησαν δὲ καὶ οἱ αἰγινῆται μετὰ ταῦτα τοῖς ἀθηναίοις, τείχη τε
                        περιελόντες καὶ ναῦς παραδόντες φόρον τε ταξάμενοι ἐς τὸν ἔπειτα χρόνον. καὶ
                        πελοπόννησον περιέπλευσαν ἀθηναῖοι τολμίδου τοῦ τολμαίου στρατηγοῦντος, καὶ
                        τὸ νεώριον τῶν λακεδαιμονίων ἐνέπρησαν καὶ χαλκίδα κορινθίων πόλιν εἷλον καὶ
                        σικυωνίους ἐν ἀποβάσει τῆς γῆς μάχῃ ἐκράτησαν.</p>
                </div>
                <div
                    n="109"
                    type="chapter">
                    <p>οἱ δ᾽ ἐν τῇ αἰγύπτῳ ἀθηναῖοι καὶ οἱ ξύμμαχοι ἐπέμενον, καὶ αὐτοῖς πολλαὶ
                        ἰδέαι πολέμων κατέστησαν. τὸ μὲν γὰρ πρῶτον ἐκράτουν τῆς αἰγύπτου οἱ
                        ἀθηναῖοι, καὶ βασιλεὺς πέμπει ἐς λακεδαίμονα μεγάβαζον ἄνδρα πέρσην χρήματα
                        ἔχοντα, ὅπως ἐς τὴν ἀττικὴν ἐσβαλεῖν πεισθέντων τῶν πελοποννησίων ἀπ᾽
                        αἰγύπτου ἀπαγάγοι ἀθηναίους. ὡς δὲ αὐτῷ οὐ προυχώρει καὶ τὰ χρήματα ἄλλως
                        ἀνηλοῦτο, ὁ μὲν μεγάβαζος καὶ τὰ λοιπὰ τῶν χρημάτων πάλιν ἐς τὴν ἀσίαν
                        ἀνεκομίσθη, μεγάβυζον δὲ τὸν ζωπύρου πέμπει ἄνδρα πέρσην μετὰ στρατιᾶς
                        πολλῆς· ὃς ἀφικόμενος κατὰ γῆν τούς τε αἰγυπτίους καὶ τοὺς ξυμμάχους μάχῃ
                        ἐκράτησε καὶ ἐκ τῆς μέμφιδος ἐξήλασε τοὺς ἕλληνας καὶ τέλος ἐς προσωπίτιδα
                        τὴν νῆσον κατέκλῃσε καὶ ἐπολιόρκει ἐν αὐτῇ ἐνιαυτὸν καὶ ἓξ μῆνας, μέχρι οὗ
                        ξηράνας τὴν διώρυχα καὶ παρατρέψας ἄλλῃ τὸ ὕδωρ τάς τε ναῦς ἐπὶ τοῦ ξηροῦ
                        ἐποίησε καὶ τῆς νήσου τὰ πολλὰ ἤπειρον, καὶ διαβὰς εἷλε τὴν νῆσον πεζῇ.</p>
                </div>
                <div
                    n="110"
                    type="chapter">
                    <p>οὕτω μὲν τὰ τῶν ἑλλήνων πράγματα ἐφθάρη ἓξ ἔτη πολεμήσαντα· καὶ ὀλίγοι ἀπὸ
                        πολλῶν πορευόμενοι διὰ τῆς λιβύης ἐς κυρήνην ἐσώθησαν, οἱ δὲ πλεῖστοι
                        ἀπώλοντο. αἴγυπτος δὲ πάλιν ὑπὸ βασιλέα ἐγένετο πλὴν ἀμυρταίου τοῦ ἐν τοῖς
                        ἕλεσι βασιλέως· τοῦτον δὲ διὰ μέγεθός τε τοῦ ἕλους οὐκ ἐδύναντο ἑλεῖν, καὶ
                        ἅμα μαχιμώτατοί εἰσι τῶν αἰγυπτίων οἱ ἕλειοι. ἰνάρως δὲ ὁ λιβύων βασιλεύς,
                        ὃς τὰ πάντα ἔπραξε περὶ τῆς αἰγύπτου, προδοσίᾳ ληφθεὶς ἀνεσταυρώθη. ἐκ δὲ
                        τῶν ἀθηνῶν καὶ τῆς ἄλλης ξυμμαχίδος πεντήκοντα τριήρεις διάδοχοι πλέουσαι ἐς
                        αἴγυπτον ἔσχον κατὰ τὸ μενδήσιον κέρας, οὐκ εἰδότες τῶν γεγονότων οὐδέν· καὶ
                        αὐτοῖς ἔκ τε γῆς ἐπιπεσόντες πεζοὶ καὶ ἐκ θαλάσσης φοινίκων ναυτικὸν
                        διέφθειραν τὰς πολλὰς τῶν νεῶν, αἱ δ᾽ ἐλάσσους διέφυγον πάλιν. τὰ μὲν κατὰ
                        τὴν μεγάλην στρατείαν ἀθηναίων καὶ τῶν ξυμμάχων ἐς αἴγυπτον οὕτως
                        ἐτελεύτησεν.</p>
                </div>
                <div
                    n="111"
                    type="chapter">
                    <p>ἐκ δὲ θεσσαλίας ὀρέστης ὁ ἐχεκρατίδου υἱὸς τοῦ θεσσαλῶν βασιλέως φεύγων
                        ἔπεισεν ἀθηναίους ἑαυτὸν κατάγειν· καὶ παραλαβόντες βοιωτοὺς καὶ φωκέας
                        ὄντας ξυμμάχους οἱ ἀθηναῖοι ἐστράτευσαν τῆς θεσσαλίας ἐπὶ φάρσαλον. καὶ τῆς
                        μὲν γῆς ἐκράτουν ὅσα μὴ προϊόντες πολὺ ἐκ τῶν ὅπλων<add>οἱ γὰρ ἱππῆς τῶν
                            θεσσαλῶν εἶργον</add>, τὴν δὲ πόλιν οὐχ εἷλον, οὐδ᾽ ἄλλο προυχώρει
                        αὐτοῖς οὐδὲν ὧν ἕνεκα ἐστράτευσαν, ἀλλ᾽ ἀπεχώρησαν πάλιν ὀρέστην ἔχοντες
                        ἄπρακτοι. μετὰ δὲ ταῦτα οὐ πολλῷ ὕστερον χίλιοι ἀθηναίων ἐπὶ τὰς ναῦς τὰς ἐν
                        πηγαῖς ἐπιβάντες<add>εἶχον δ᾽ αὐτοὶ τὰς πηγάς</add>παρέπλευσαν ἐς σικυῶνα
                        περικλέους τοῦ ξανθίππου στρατηγοῦντος, καὶ ἀποβάντες σικυωνίων τοὺς
                        προσμείξαντας μάχῃ ἐκράτησαν. καὶ εὐθὺς παραλαβόντες ἀχαιοὺς καὶ
                        διαπλεύσαντες πέραν τῆς ἀκαρνανίας ἐς οἰνιάδας ἐστράτευσαν καὶ ἐπολιόρκουν,
                        οὐ μέντοι εἷλόν γε, ἀλλ᾽ ἀπεχώρησαν ἐπ᾽ οἴκου.</p>
                </div>
                <div
                    n="112"
                    type="chapter">
                    <p>ὕστερον δὲ διαλιπόντων ἐτῶν τριῶν σπονδαὶ γίγνονται πελοποννησίοις καὶ
                        ἀθηναίοις πεντέτεις. καὶ ἑλληνικοῦ μὲν πολέμου ἔσχον οἱ ἀθηναῖοι, ἐς δὲ
                        κύπρον ἐστρατεύοντο ναυσὶ διακοσίαις αὑτῶν τε καὶ τῶν ξυμμάχων κίμωνος
                        στρατηγοῦντος. καὶ ἑξήκοντα μὲν νῆες ἐς αἴγυπτον ἀπ᾽ αὐτῶν ἔπλευσαν,
                        ἀμυρταίου μεταπέμποντος τοῦ ἐν τοῖς ἕλεσι βασιλέως, αἱ δὲ ἄλλαι κίτιον
                        ἐπολιόρκουν. κίμωνος δὲ ἀποθανόντος καὶ λιμοῦ γενομένου ἀπεχώρησαν ἀπὸ
                        κιτίου, καὶ πλεύσαντες ὑπὲρ σαλαμῖνος τῆς ἐν κύπρῳ φοίνιξι καὶ κυπρίοις καὶ
                        κίλιξιν ἐναυμάχησαν καὶ ἐπεζομάχησαν ἅμα, καὶ νικήσαντες ἀμφότερα ἀπεχώρησαν
                        ἐπ᾽ οἴκου καὶ αἱ ἐξ αἰγύπτου νῆες πάλιν<add>αἱ</add>ἐλθοῦσαι μετ᾽ αὐτῶν.
                        λακεδαιμόνιοι δὲ μετὰ ταῦτα τὸν ἱερὸν καλούμενον πόλεμον ἐστράτευσαν, καὶ
                        κρατήσαντες τοῦ ἐν δελφοῖς ἱεροῦ παρέδοσαν δελφοῖς· καὶ αὖθις ὕστερον
                        ἀθηναῖοι ἀποχωρησάντων αὐτῶν στρατεύσαντες καὶ κρατήσαντες παρέδοσαν
                        φωκεῦσιν.</p>
                </div>
                <div
                    n="113"
                    type="chapter">
                    <p>καὶ χρόνου ἐγγενομένου μετὰ ταῦτα ἀθηναῖοι, βοιωτῶν τῶν φευγόντων ἐχόντων
                        ὀρχομενὸν καὶ χαιρώνειαν καὶ ἄλλ᾽ ἄττα χωρία τῆς βοιωτίας, ἐστράτευσαν
                        ἑαυτῶν μὲν χιλίοις ὁπλίταις, τῶν δὲ ξυμμάχων ὡς ἑκάστοις ἐπὶ τὰ χωρία ταῦτα
                        πολέμια ὄντα, τολμίδου τοῦ τολμαίου στρατηγοῦντος. καὶ χαιρώνειαν ἑλόντες
                        καὶ ἀνδραποδίσαντες ἀπεχώρουν φυλακὴν καταστήσαντες. πορευομένοις δ᾽ αὐτοῖς
                        ἐν κορωνείᾳ ἐπιτίθενται οἵ τε ἐκ τῆς ὀρχομενοῦ φυγάδες βοιωτῶν καὶ λοκροὶ
                        μετ᾽ αὐτῶν καὶ εὐβοέων φυγάδες καὶ ὅσοι τῆς αὐτῆς γνώμης ἦσαν, καὶ μάχῃ
                        κρατήσαντες τοὺς μὲν διέφθειραν τῶν ἀθηναίων, τοὺς δὲ ζῶντας ἔλαβον. καὶ τὴν
                        βοιωτίαν ἐξέλιπον ἀθηναῖοι πᾶσαν, σπονδὰς ποιησάμενοι ἐφ᾽ ᾧ τοὺς ἄνδρας
                        κομιοῦνται. καὶ οἱ φεύγοντες βοιωτῶν κατελθόντες καὶ οἱ ἄλλοι πάντες
                        αὐτόνομοι πάλιν ἐγένοντο.</p>
                </div>
                <div
                    n="114"
                    type="chapter">
                    <p>μετὰ δὲ ταῦτα οὐ πολλῷ ὕστερον εὔβοια ἀπέστη ἀπὸ ἀθηναίων, καὶ ἐς αὐτὴν
                        διαβεβηκότος ἤδη περικλέους στρατιᾷ ἀθηναίων ἠγγέλθη αὐτῷ ὅτι μέγαρα
                        ἀφέστηκε καὶ πελοποννήσιοι μέλλουσιν ἐσβαλεῖν ἐς τὴν ἀττικὴν καὶ οἱ φρουροὶ
                        ἀθηναίων διεφθαρμένοι εἰσὶν ὑπὸ μεγαρέων, πλὴν ὅσοι ἐς νίσαιαν ἀπέφυγον·
                        ἐπαγαγόμενοι δὲ κορινθίους καὶ σικυωνίους καὶ ἐπιδαυρίους ἀπέστησαν οἱ
                        μεγαρῆς. ὁ δὲ περικλῆς πάλιν κατὰ τάχος ἐκόμιζε τὴν στρατιὰν ἐκ τῆς εὐβοίας.
                        καὶ μετὰ τοῦτο οἱ πελοποννήσιοι τῆς ἀττικῆς ἐς ἐλευσῖνα καὶ θριῶζε
                        ἐσβαλόντες ἐδῄωσαν πλειστοάνακτος τοῦ παυσανίου βασιλέως λακεδαιμονίων
                        ἡγουμένου, καὶ τὸ πλέον οὐκέτι προελθόντες ἀπεχώρησαν ἐπ᾽ οἴκου. καὶ
                        ἀθηναῖοι πάλιν ἐς εὔβοιαν διαβάντες περικλέους στρατηγοῦντος κατεστρέψαντο
                        πᾶσαν, καὶ τὴν μὲν ἄλλην ὁμολογίᾳ κατεστήσαντο, ἑστιαιᾶς δὲ ἐξοικίσαντες
                        αὐτοὶ τὴν γῆν ἔσχον. ἀναχωρήσαντες δὲ ἀπ᾽ εὐβοίας οὐ πολλῷ ὕστερον σπονδὰς
                        ἐποιήσαντο πρὸς λακεδαιμονίους καὶ τοὺς ξυμμάχους τριακοντούτεις, ἀποδόντες
                        νίσαιαν καὶ πηγὰς καὶ τροιζῆνα καὶ ἀχαΐαν· ταῦτα γὰρ εἶχον ἀθηναῖοι
                        πελοποννησίων.</p>
                </div>
                <div
                    n="115"
                    type="chapter">
                    <p>ἕκτῳ δὲ ἔτει σαμίοις καὶ μιλησίοις πόλεμος ἐγένετο περὶ πριήνης, καὶ οἱ
                        μιλήσιοι ἐλασσούμενοι τῷ πολέμῳ παρ᾽ ἀθηναίους ἐλθόντες κατεβόων τῶν σαμίων.
                        ξυνεπελάβοντο δὲ καὶ ἐξ αὐτῆς τῆς σάμου ἄνδρες ἰδιῶται νεωτερίσαι βουλόμενοι
                        τὴν πολιτείαν. πλεύσαντες οὖν ἀθηναῖοι ἐς σάμον ναυσὶ τεσσαράκοντα
                        δημοκρατίαν κατέστησαν, καὶ ὁμήρους ἔλαβον τῶν σαμίων πεντήκοντα μὲν παῖδας,
                        ἴσους δὲ ἄνδρας, καὶ κατέθεντο ἐς λῆμνον, καὶ φρουρὰν ἐγκαταλιπόντες
                        ἀνεχώρησαν. τῶν δὲ σαμίων ἦσαν γάρ τινες οἳ οὐχ ὑπέμειναν, ἀλλ᾽ ἔφυγον ἐς
                        τὴν ἤπειρον, ξυνθέμενοι τῶν ἐν τῇ πόλει τοῖς δυνατωτάτοις καὶ πισσούθνῃ τῷ
                        ὑστάσπου ξυμμαχίαν, ὃς εἶχε σάρδεις τότε, ἐπικούρους τε ξυλλέξαντες ἐς
                        ἑπτακοσίους διέβησαν ὑπὸ νύκτα ἐς τὴν σάμον, καὶ πρῶτον μὲν τῷ δήμῳ
                        ἐπανέστησαν καὶ ἐκράτησαν τῶν πλείστων, ἔπειτα τοὺς ὁμήρους ἐκκλέψαντες ἐκ
                        λήμνου τοὺς αὑτῶν ἀπέστησαν, καὶ τοὺς φρουροὺς τοὺς ἀθηναίων καὶ τοὺς
                        ἄρχοντας οἳ ἦσαν παρὰ σφίσιν ἐξέδοσαν πισσούθνῃ, ἐπί τε μίλητον εὐθὺς
                        παρεσκευάζοντο στρατεύειν. ξυναπέστησαν δ᾽ αὐτοῖς καὶ βυζάντιοι.</p>
                </div>
                <div
                    n="116"
                    type="chapter">
                    <p>ἀθηναῖοι δὲ ὡς ᾔσθοντο, πλεύσαντες ναυσὶν ἑξήκοντα ἐπὶ σάμου ταῖς μὲν
                        ἑκκαίδεκα τῶν νεῶν οὐκ ἐχρήσαντο<add>ἔτυχον γὰρ αἱ μὲν ἐπὶ καρίας ἐς
                            προσκοπὴν τῶν φοινισσῶν νεῶν οἰχόμεναι, αἱ δὲ ἐπὶ χίου καὶ λέσβου
                            περιαγγέλλουσαι βοηθεῖν</add>, τεσσαράκοντα δὲ ναυσὶ καὶ τέσσαρσι
                        περικλέους δεκάτου αὐτοῦ στρατηγοῦντος ἐναυμάχησαν πρὸς τραγίᾳ τῇ νήσῳ
                        σαμίων ναυσὶν ἑβδομήκοντα, ὧν ἦσαν αἱ εἴκοσι στρατιώτιδες<add>ἔτυχον δὲ αἱ
                            πᾶσαι ἀπὸ μιλήτου πλέουσαι</add>, καὶ ἐνίκων ἀθηναῖοι. ὕστερον δὲ αὐτοῖς
                        ἐβοήθησαν ἐκ τῶν ἀθηνῶν νῆες τεσσαράκοντα καὶ χίων καὶ λεσβίων πέντε καὶ
                        εἴκοσι, καὶ ἀποβάντες καὶ κρατοῦντες τῷ πεζῷ ἐπολιόρκουν τρισὶ τείχεσι τὴν
                        πόλιν καὶ ἐκ θαλάσσης ἅμα. περικλῆς δὲ λαβὼν ἑξήκοντα ναῦς ἀπὸ τῶν
                        ἐφορμουσῶν ᾤχετο κατὰ τάχος ἐπὶ καύνου καὶ καρίας, ἐσαγγελθέντων ὅτι
                        φοίνισσαι νῆες ἐπ᾽ αὐτοὺς πλέουσιν· ᾤχετο γὰρ καὶ ἐκ τῆς σάμου πέντε ναυσὶ
                        στησαγόρας καὶ ἄλλοι ἐπὶ τὰς φοινίσσας.</p>
                </div>
                <div
                    n="117"
                    type="chapter">
                    <p>ἐν τούτῳ δὲ οἱ σάμιοι ἐξαπιναίως ἔκπλουν ποιησάμενοι ἀφάρκτῳ τῷ στρατοπέδῳ
                        ἐπιπεσόντες τάς τε προφυλακίδας ναῦς διέφθειραν καὶ ναυμαχοῦντες τὰς
                        ἀνταναγομένας ἐνίκησαν, καὶ τῆς θαλάσσης τῆς καθ᾽ ἑαυτοὺς ἐκράτησαν ἡμέρας
                        περὶ τέσσαρας καὶ δέκα, καὶ ἐσεκομίσαντο καὶ ἐξεκομίσαντο ἃ ἐβούλοντο.
                        ἐλθόντος δὲ περικλέους πάλιν ταῖς ναυσὶ κατεκλῄσθησαν. καὶ ἐκ τῶν ἀθηνῶν
                        ὕστερον προσεβοήθησαν τεσσαράκοντα μὲν αἱ μετὰ θουκυδίδου καὶ ἅγνωνος καὶ
                        φορμίωνος νῆες, εἴκοσι δὲ αἱ μετὰ τληπολέμου καὶ ἀντικλέους, ἐκ δὲ χίου καὶ
                        λέσβου τριάκοντα. καὶ ναυμαχίαν μέν τινα βραχεῖαν ἐποιήσαντο οἱ σάμιοι,
                        ἀδύνατοι δὲ ὄντες ἀντίσχειν ἐξεπολιορκήθησαν ἐνάτῳ μηνὶ καὶ προσεχώρησαν
                        ὁμολογίᾳ, τεῖχός τε καθελόντες καὶ ὁμήρους δόντες καὶ ναῦς παραδόντες καὶ
                        χρήματα τὰ ἀναλωθέντα ταξάμενοι κατὰ χρόνους ἀποδοῦναι. ξυνέβησαν δὲ καὶ
                        βυζάντιοι ὥσπερ καὶ πρότερον ὑπήκοοι εἶναι.</p>
                </div>
                <div
                    n="118"
                    type="chapter">
                    <p>μετὰ ταῦτα δὲ ἤδη γίγνεται οὐ πολλοῖς ἔτεσιν ὕστερον τὰ προειρημένα, τά τε
                        κερκυραϊκὰ καὶ τὰ ποτειδεατικὰ καὶ ὅσα πρόφασις τοῦδε τοῦ πολέμου κατέστη.
                        ταῦτα δὲ ξύμπαντα ὅσα ἔπραξαν οἱ ἕλληνες πρός τε ἀλλήλους καὶ τὸν βάρβαρον
                        ἐγένετο ἐν ἔτεσι πεντήκοντα μάλιστα μεταξὺ τῆς τε ξέρξου ἀναχωρήσεως καὶ τῆς
                        ἀρχῆς τοῦδε τοῦ πολέμου· ἐν οἷς οἱ ἀθηναῖοι τήν τε ἀρχὴν ἐγκρατεστέραν
                        κατεστήσαντο καὶ αὐτοὶ ἐπὶ μέγα ἐχώρησαν δυνάμεως, οἱ δὲ λακεδαιμόνιοι
                        αἰσθόμενοι οὔτε ἐκώλυον εἰ μὴ ἐπὶ βραχύ, ἡσύχαζόν τε τὸ πλέον τοῦ χρόνου,
                        ὄντες μὲν καὶ πρὸ τοῦ μὴ ταχεῖς ἰέναι ἐς τοὺς πολέμους, ἢν μὴ ἀναγκάζωνται,
                        τὸ δέ τι καὶ πολέμοις οἰκείοις ἐξειργόμενοι, πρὶν δὴ ἡ δύναμις τῶν ἀθηναίων
                        σαφῶς ᾔρετο καὶ τῆς ξυμμαχίας αὐτῶν ἥπτοντο. τότε δὲ οὐκέτι ἀνασχετὸν
                        ἐποιοῦντο, ἀλλ᾽ ἐπιχειρητέα ἐδόκει εἶναι πάσῃ προθυμίᾳ καὶ καθαιρετέα ἡ
                        ἰσχύς, ἢν δύνωνται, ἀραμένοις τόνδε τὸν πόλεμον. αὐτοῖς μὲν οὖν τοῖς
                        λακεδαιμονίοις διέγνωστο λελύσθαι τε τὰς σπονδὰς καὶ τοὺς ἀθηναίους ἀδικεῖν,
                        πέμψαντες δὲ ἐς δελφοὺς ἐπηρώτων τὸν θεὸν εἰ πολεμοῦσιν ἄμεινον ἔσται· ὁ δὲ
                        ἀνεῖλεν αὐτοῖς, ὡς λέγεται, κατὰ κράτος πολεμοῦσι νίκην ἔσεσθαι, καὶ αὐτὸς
                        ἔφη ξυλλήψεσθαι καὶ παρακαλούμενος καὶ ἄκλητος.</p>
                </div>
                <div
                    n="119"
                    type="chapter">
                    <p>αὖθις δὲ τοὺς ξυμμάχους παρακαλέσαντες ψῆφον ἐβούλοντο ἐπαγαγεῖν εἰ χρὴ
                        πολεμεῖν. καὶ ἐλθόντων τῶν πρέσβεων ἀπὸ τῆς ξυμμαχίας καὶ ξυνόδου γενομένης
                        οἵ τε ἄλλοι εἶπον ἃ ἐβούλοντο, κατηγοροῦντες οἱ πλείους τῶν ἀθηναίων καὶ τὸν
                        πόλεμον ἀξιοῦντες γίγνεσθαι, καὶ οἱ κορίνθιοι δεηθέντες μὲν καὶ κατὰ πόλεις
                        πρότερον ἑκάστων ἰδίᾳ ὥστε ψηφίσασθαι τὸν πόλεμον, δεδιότες περὶ τῇ
                        ποτειδαίᾳ μὴ προδιαφθαρῇ, παρόντες δὲ καὶ τότε καὶ τελευταῖοι ἐπελθόντες
                        ἔλεγον τοιάδε.</p>
                </div>
                <div
                    n="120"
                    type="chapter">
                    <p><quote>τοὺς μὲν λακεδαιμονίους, ὦ ἄνδρες ξύμμαχοι, οὐκ ἂν ἔτι αἰτιασαίμεθα ὡς
                            οὐ καὶ αὐτοὶ ἐψηφισμένοι τὸν πόλεμόν εἰσι καὶ ἡμᾶς ἐς τοῦτο νῦν
                            ξυνήγαγον. χρὴ γὰρ τοὺς ἡγεμόνας τὰ ἴδια ἐξ ἴσου νέμοντας τὰ κοινὰ
                            προσκοπεῖν, ὥσπερ καὶ ἐν ἄλλοις ἐκ πάντων προτιμῶνται. ἡμῶν δὲ ὅσοι μὲν
                            ἀθηναίοις ἤδη ἐνηλλάγησαν οὐχὶ διδαχῆς δέονται ὥστε φυλάξασθαι αὐτούς·
                            τοὺς δὲ τὴν μεσόγειαν μᾶλλον καὶ μὴ ἐν πόρῳ κατῳκημένους εἰδέναι χρὴ
                            ὅτι, τοῖς κάτω ἢν μὴ ἀμύνωσι, χαλεπωτέραν ἕξουσι τὴν κατακομιδὴν τῶν
                            ὡραίων καὶ πάλιν ἀντίληψιν ὧν ἡ θάλασσα τῇ ἠπείρῳ δίδωσι, καὶ τῶν νῦν
                            λεγομένων μὴ κακοὺς κριτὰς ὡς μὴ προσηκόντων εἶναι, προσδέχεσθαι δέ
                            ποτε, εἰ τὰ κάτω πρόοιντο, κἂν μέχρι σφῶν τὸ δεινὸν προελθεῖν, καὶ περὶ
                            αὑτῶν οὐχ ἧσσον νῦν βουλεύεσθαι. δι᾽ ὅπερ καὶ μὴ ὀκνεῖν δεῖ αὐτοὺς τὸν
                            πόλεμον ἀντ᾽ εἰρήνης μεταλαμβάνειν. ἀνδρῶν γὰρ σωφρόνων μέν ἐστιν, εἰ μὴ
                            ἀδικοῖντο, ἡσυχάζειν, ἀγαθῶν δὲ ἀδικουμένους ἐκ μὲν εἰρήνης πολεμεῖν, εὖ
                            δὲ παρασχὸν ἐκ πολέμου πάλιν ξυμβῆναι, καὶ μήτε τῇ κατὰ πόλεμον εὐτυχίᾳ
                            ἐπαίρεσθαι μήτε τῷ ἡσύχῳ τῆς εἰρήνης ἡδόμενον ἀδικεῖσθαι. ὅ τε γὰρ διὰ
                            τὴν ἡδονὴν ὀκνῶν τάχιστ᾽ ἂν ἀφαιρεθείη τῆς ῥᾳστώνης τὸ τερπνὸν δι᾽ ὅπερ
                            ὀκνεῖ, εἰ ἡσυχάζοι, ὅ τε ἐν πολέμῳ εὐτυχίᾳ πλεονάζων οὐκ ἐντεθύμηται
                            θράσει ἀπίστῳ ἐπαιρόμενος. πολλὰ γὰρ κακῶς γνωσθέντα ἀβουλοτέρων τῶν
                            ἐναντίων τυχόντα κατωρθώθη, καὶ ἔτι πλείω καλῶς δοκοῦντα βουλευθῆναι ἐς
                            τοὐναντίον αἰσχρῶς περιέστη· ἐνθυμεῖται γὰρ οὐδεὶς ὁμοῖα τῇ πίστει καὶ
                            ἔργῳ ἐπεξέρχεται, ἀλλὰ μετ᾽ ἀσφαλείας μὲν δοξάζομεν, μετὰ δέους δὲ ἐν τῷ
                            ἔργῳ ἐλλείπομεν.</quote></p>
                </div>
                <div
                    n="121"
                    type="chapter">
                    <p><quote>ἡμεῖς δὲ νῦν καὶ ἀδικούμενοι τὸν πόλεμον ἐγείρομεν καὶ ἱκανὰ ἔχοντες
                            ἐγκλήματα, καὶ ὅταν ἀμυνώμεθα ἀθηναίους, καταθησόμεθα αὐτὸν ἐν καιρῷ.
                            κατὰ πολλὰ δὲ ἡμᾶς εἰκὸς ἐπικρατῆσαι, πρῶτον μὲν πλήθει προύχοντας καὶ
                            ἐμπειρίᾳ πολεμικῇ, ἔπειτα ὁμοίως πάντας ἐς τὰ παραγγελλόμενα ἰόντας,
                            ναυτικόν τε, ᾧ ἰσχύουσιν, ἀπὸ τῆς ὑπαρχούσης τε ἑκάστοις οὐσίας
                            ἐξαρτυσόμεθα καὶ ἀπὸ τῶν ἐν δελφοῖς καὶ ὀλυμπίᾳ χρημάτων· δάνεισμα γὰρ
                            ποιησάμενοι ὑπολαβεῖν οἷοί τ᾽ ἐσμὲν μισθῷ μείζονι τοὺς ξένους αὐτῶν
                            ναυβάτας. ὠνητὴ γὰρ ἡ ἀθηναίων δύναμις μᾶλλον ἢ οἰκεία· ἡ δὲ ἡμετέρα
                            ἧσσον ἂν τοῦτο πάθοι, τοῖς σώμασι τὸ πλέον ἰσχύουσα ἢ τοῖς χρήμασιν. μιᾷ
                            τε νίκῃ ναυμαχίας κατὰ τὸ εἰκὸς ἁλίσκονται· εἰ δ᾽ ἀντίσχοιεν,
                            μελετήσομεν καὶ ἡμεῖς ἐν πλέονι χρόνῳ τὰ ναυτικά, καὶ ὅταν τὴν ἐπιστήμην
                            ἐς τὸ ἴσον καταστήσωμεν, τῇ γε εὐψυχίᾳ δήπου περιεσόμεθα. ὃ γὰρ ἡμεῖς
                            ἔχομεν φύσει ἀγαθόν, ἐκείνοις οὐκ ἂν γένοιτο διδαχῇ· ὃ δ᾽ ἐκεῖνοι
                            ἐπιστήμῃ προύχουσι, καθαιρετὸν ἡμῖν ἐστὶ μελέτῃ. χρήματα δὲ ὥστε ἔχειν
                            ἐς αὐτά, οἴσομεν· ἢ δεινὸν ἂν εἴη εἰ οἱ μὲν ἐκείνων ξύμμαχοι ἐπὶ δουλείᾳ
                            τῇ αὑτῶν φέροντες οὐκ ἀπεροῦσιν, ἡμεῖς δ᾽ ἐπὶ τῷ τιμωρούμενοι τοὺς
                            ἐχθροὺς καὶ αὐτοὶ ἅμα σῴζεσθαι οὐκ ἄρα δαπανήσομεν καὶ ἐπὶ τῷ μὴ ὑπ᾽
                            ἐκείνων αὐτὰ ἀφαιρεθέντες αὐτοῖς τούτοις κακῶς πάσχειν.</quote></p>
                </div>
                <div
                    n="122"
                    type="chapter">
                    <p><quote>ὑπάρχουσι δὲ καὶ ἄλλαι ὁδοὶ τοῦ πολέμου ἡμῖν, ξυμμάχων τε ἀπόστασις,
                            μάλιστα παραίρεσις οὖσα τῶν προσόδων αἷς ἰσχύουσι, καὶ ἐπιτειχισμὸς τῇ
                            χώρᾳ, ἄλλα τε ὅσα οὐκ ἄν τις νῦν προΐδοι. ἥκιστα γὰρ πόλεμος ἐπὶ ῥητοῖς
                            χωρεῖ, αὐτὸς δὲ ἀφ᾽ αὑτοῦ τὰ πολλὰ τεχνᾶται πρὸς τὸ παρατυγχάνον· ἐν ᾧ ὁ
                            μὲν εὐοργήτως αὐτῷ προσομιλήσας βεβαιότερος, ὁ δ᾽ ὀργισθεὶς περὶ αὐτὸν
                            οὐκ ἐλάσσω πταίει.</quote></p>
                    <p><quote>ἐνθυμώμεθα δὲ καὶ ὅτι εἰ μὲν ἡμῶν ἦσαν ἑκάστοις πρὸς ἀντιπάλους περὶ
                            γῆς ὅρων αἱ διαφοραί, οἰστὸν ἂν ἦν· νῦν δὲ πρὸς ξύμπαντάς τε ἡμᾶς
                            ἀθηναῖοι ἱκανοὶ καὶ κατὰ πόλιν ἔτι δυνατώτεροι, ὥστε εἰ μὴ καὶ ἁθρόοι
                            καὶ κατὰ ἔθνη καὶ ἕκαστον ἄστυ μιᾷ γνώμῃ ἀμυνούμεθα αὐτούς, δίχα γε
                            ὄντας ἡμᾶς ἀπόνως χειρώσονται. καὶ τὴν ἧσσαν, εἰ καὶ δεινόν τῳ ἀκοῦσαι,
                            ἴστω οὐκ ἄλλο τι φέρουσαν ἢ ἄντικρυς δουλείαν· ὃ καὶ λόγῳ ἐνδοιασθῆναι
                            αἰσχρὸν τῇ πελοποννήσῳ καὶ πόλεις τοσάσδε ὑπὸ μιᾶς κακοπαθεῖν. ἐν ᾧ ἢ
                            δικαίως δοκοῖμεν ἂν πάσχειν ἢ διὰ δειλίαν ἀνέχεσθαι καὶ τῶν πατέρων
                            χείρους φαίνεσθαι, οἳ τὴν ἑλλάδα ἠλευθέρωσαν, ἡμεῖς δὲ οὐδ᾽ ἡμῖν αὐτοῖς
                            βεβαιοῦμεν αὐτό, τύραννον δὲ ἐῶμεν ἐγκαθεστάναι πόλιν, τοὺς δ᾽ ἐν μιᾷ
                            μονάρχους ἀξιοῦμεν καταλύειν. καὶ οὐκ ἴσμεν ὅπως τάδε τριῶν τῶν μεγίστων
                            ξυμφορῶν ἀπήλλακται, ἀξυνεσίας ἢ μαλακίας ἢ ἀμελείας. οὐ γὰρ δὴ
                            πεφευγότες αὐτὰ ἐπὶ τὴν πλείστους δὴ βλάψασαν καταφρόνησιν κεχωρήκατε, ἣ
                            ἐκ τοῦ πολλοὺς σφάλλειν τὸ ἐναντίον ὄνομα ἀφροσύνη
                        μετωνόμασται.</quote></p>
                </div>
                <div
                    n="123"
                    type="chapter">
                    <p><quote>τὰ μὲν οὖν προγεγενημένα τί δεῖ μακρότερον ἢ ἐς ὅσον τοῖς νῦν ξυμφέρει
                            αἰτιᾶσθαι; περὶ δὲ τῶν ἔπειτα μελλόντων τοῖς παροῦσι βοηθοῦντας χρὴ
                                ἐπιταλαιπωρεῖν<add>πάτριον γὰρ ὑμῖν ἐκ τῶν πόνων τὰς ἀρετὰς
                                κτᾶσθαι</add>, καὶ μὴ μεταβάλλειν τὸ ἔθος, εἰ ἄρα πλούτῳ τε νῦν καὶ
                            ἐξουσίᾳ ὀλίγον προφέρετε<add>οὐ γὰρ δίκαιον ἃ τῇ ἀπορίᾳ ἐκτήθη τῇ
                                περιουσίᾳ ἀπολέσθαι</add>, ἀλλὰ θαρσοῦντας ἰέναι κατὰ πολλὰ ἐς τὸν
                            πόλεμον, τοῦ τε θεοῦ χρήσαντος καὶ αὐτοῦ ὑποσχομένου ξυλλήψεσθαι καὶ τῆς
                            ἄλλης ἑλλάδος ἁπάσης ξυναγωνιουμένης, τὰ μὲν φόβῳ, τὰ δὲ ὠφελίᾳ. σπονδάς
                            τε οὐ λύσετε πρότεροι, ἅς γε καὶ ὁ θεὸς κελεύων πολεμεῖν νομίζει
                            παραβεβάσθαι, ἠδικημέναις δὲ μᾶλλον βοηθήσετε· λύουσι γὰρ οὐχ οἱ
                            ἀμυνόμενοι, ἀλλ᾽ οἱ πρότεροι ἐπιόντες.</quote></p>
                </div>
                <div
                    n="124"
                    type="chapter">
                    <p><quote>ὥστε πανταχόθεν καλῶς ὑπάρχον ὑμῖν πολεμεῖν καὶ ἡμῶν κοινῇ τάδε
                            παραινούντων, εἴπερ βεβαιότατον τὸ ταὐτὰ ξυμφέροντα καὶ πόλεσι καὶ
                            ἰδιώταις εἶναι, μὴ μέλλετε ποτειδεάταις τε ποιεῖσθαι τιμωρίαν οὖσι
                            δωριεῦσι καὶ ὑπὸ ἰώνων πολιορκουμένοις, οὗ πρότερον ἦν τοὐναντίον, καὶ
                            τῶν ἄλλων μετελθεῖν τὴν ἐλευθερίαν, ὡς οὐκέτι ἐνδέχεται περιμένοντας
                            τοὺς μὲν ἤδη βλάπτεσθαι, τοὺς δ᾽, εἰ γνωσθησόμεθα ξυνελθόντες μέν,
                            ἀμύνεσθαι δὲ οὐ τολμῶντες, μὴ πολὺ ὕστερον τὸ αὐτὸ πάσχειν· ἀλλὰ
                            νομίσαντες ἐς ἀνάγκην ἀφῖχθαι, ὦ ἄνδρες ξύμμαχοι, καὶ ἅμα τάδε ἄριστα
                            λέγεσθαι, ψηφίσασθε τὸν πόλεμον μὴ φοβηθέντες τὸ αὐτίκα δεινόν, τῆς δ᾽
                            ἀπ᾽ αὐτοῦ διὰ πλείονος εἰρήνης ἐπιθυμήσαντες· ἐκ πολέμου μὲν γὰρ εἰρήνη
                            μᾶλλον βεβαιοῦται, ἀφ᾽ ἡσυχίας δὲ μὴ πολεμῆσαι οὐχ ὁμοίως ἀκίνδυνον. καὶ
                            τὴν καθεστηκυῖαν ἐν τῇ ἑλλάδι πόλιν τύραννον ἡγησάμενοι ἐπὶ πᾶσιν ὁμοίως
                            καθεστάναι, ὥστε τῶν μὲν ἤδη ἄρχειν, τῶν δὲ διανοεῖσθαι, παραστησώμεθα
                            ἐπελθόντες, καὶ αὐτοί τε ἀκινδύνως τὸ λοιπὸν οἰκῶμεν καὶ τοὺς νῦν
                            δεδουλωμένους ἕλληνας ἐλευθερώσωμεν.</quote>τοιαῦτα μὲν οἱ κορίνθιοι
                        εἶπον.</p>
                </div>
                <div
                    n="125"
                    type="chapter">
                    <p>οἱ δὲ λακεδαιμόνιοι ἐπειδὴ ἀφ᾽ ἁπάντων ἤκουσαν γνώμην, ψῆφον ἐπήγαγον τοῖς
                        ξυμμάχοις ἅπασιν ὅσοι παρῆσαν ἑξῆς, καὶ μείζονι καὶ ἐλάσσονι πόλει· καὶ τὸ
                        πλῆθος ἐψηφίσαντο πολεμεῖν. δεδογμένον δὲ αὐτοῖς εὐθὺς μὲν ἀδύνατα ἦν
                        ἐπιχειρεῖν ἀπαρασκεύοις οὖσιν, ἐκπορίζεσθαι δὲ ἐδόκει ἑκάστοις ἃ πρόσφορα ἦν
                        καὶ μὴ εἶναι μέλλησιν. ὅμως δὲ καθισταμένοις ὧν ἔδει ἐνιαυτὸς μὲν οὐ
                        διετρίβη, ἔλασσον δέ, πρὶν ἐσβαλεῖν ἐς τὴν ἀττικὴν καὶ τὸν πόλεμον ἄρασθαι
                        φανερῶς. ἐν τούτῳ δὲ ἐπρεσβεύοντο τῷ χρόνῳ πρὸς τοὺς ἀθηναίους ἐγκλήματα
                        ποιούμενοι, ὅπως σφίσιν ὅτι μεγίστη πρόφασις εἴη τοῦ πολεμεῖν, ἢν μή τι
                        ἐσακούωσιν.</p>
                </div>
                <div
                    n="126"
                    type="chapter">
                    <p>καὶ πρῶτον μὲν πρέσβεις πέμψαντες οἱ λακεδαιμόνιοι ἐκέλευον τοὺς ἀθηναίους τὸ
                        ἄγος ἐλαύνειν τῆς θεοῦ· τὸ δὲ ἄγος ἦν τοιόνδε. κύλων ἦν ἀθηναῖος ἀνὴρ
                        ὀλυμπιονίκης τῶν πάλαι εὐγενής τε καὶ δυνατός, ἐγεγαμήκει δὲ θυγατέρα
                        θεαγένους μεγαρέως ἀνδρός, ὃς κατ᾽ ἐκεῖνον τὸν χρόνον ἐτυράννει μεγάρων.
                        χρωμένῳ δὲ τῷ κύλωνι ἐν δελφοῖς ἀνεῖλεν ὁ θεὸς ἐν τοῦ διὸς τῇ μεγίστῃ ἑορτῇ
                        καταλαβεῖν τὴν ἀθηναίων ἀκρόπολιν. ὁ δὲ παρά τε τοῦ θεαγένους δύναμιν λαβὼν
                        καὶ τοὺς φίλους ἀναπείσας, ἐπειδὴ ἐπῆλθεν ὀλύμπια τὰ ἐν πελοποννήσῳ,
                        κατέλαβε τὴν ἀκρόπολιν ὡς ἐπὶ τυραννίδι, νομίσας ἑορτήν τε τοῦ διὸς μεγίστην
                        εἶναι καὶ ἑαυτῷ τι προσήκειν ὀλύμπια νενικηκότι. εἰ δὲ ἐν τῇ ἀττικῇ ἢ ἄλλοθί
                        που ἡ μεγίστη ἑορτὴ εἴρητο, οὔτε ἐκεῖνος ἔτι κατενόησε τό τε μαντεῖον οὐκ
                            ἐδήλου<add>ἔστι γὰρ καὶ ἀθηναίοις διάσια ἃ καλεῖται διὸς ἑορτὴ μειλιχίου
                            μεγίστη ἔξω τῆς πόλεως, ἐν ᾗ πανδημεὶ θύουσι πολλὰ οὐχ ἱερεῖα,
                                ἀλλ᾽<add>ἁγνὰ</add>θύματα ἐπιχώρια</add>, δοκῶν δὲ ὀρθῶς γιγνώσκειν
                        ἐπεχείρησε τῷ ἔργῳ. οἱ δὲ ἀθηναῖοι αἰσθόμενοι ἐβοήθησάν τε πανδημεὶ ἐκ τῶν
                        ἀγρῶν ἐπ᾽ αὐτοὺς καὶ προσκαθεζόμενοι ἐπολιόρκουν. χρόνου δὲ ἐγγιγνομένου οἱ
                        ἀθηναῖοι τρυχόμενοι τῇ προσεδρίᾳ ἀπῆλθον οἱ πολλοί, ἐπιτρέψαντες τοῖς ἐννέα
                        ἄρχουσι τήν τε φυλακὴν καὶ τὸ πᾶν αὐτοκράτορσι διαθεῖναι ᾗ ἂν ἄριστα
                        διαγιγνώσκωσιν· τότε δὲ τὰ πολλὰ τῶν πολιτικῶν οἱ ἐννέα ἄρχοντες ἔπρασσον.
                        οἱ δὲ μετὰ τοῦ κύλωνος πολιορκούμενοι φλαύρως εἶχον σίτου τε καὶ ὕδατος
                        ἀπορίᾳ. ὁ μὲν οὖν κύλων καὶ ὁ ἀδελφὸς αὐτοῦ ἐκδιδράσκουσιν· οἱ δ᾽ ἄλλοι ὡς
                        ἐπιέζοντο καί τινες καὶ ἀπέθνῃσκον ὑπὸ τοῦ λιμοῦ, καθίζουσιν ἐπὶ τὸν βωμὸν
                        ἱκέται τὸν ἐν τῇ ἀκροπόλει. ἀναστήσαντες δὲ αὐτοὺς οἱ τῶν ἀθηναίων
                        ἐπιτετραμμένοι τὴν φυλακήν, ὡς ἑώρων ἀποθνῄσκοντας ἐν τῷ ἱερῷ, ἐφ᾽ ᾧ μηδὲν
                        κακὸν ποιήσουσιν, ἀπαγαγόντες ἀπέκτειναν· καθεζομένους δέ τινας καὶ ἐπὶ τῶν
                        σεμνῶν θεῶν τοῖς βωμοῖς ἐν τῇ παρόδῳ ἀπεχρήσαντο. καὶ ἀπὸ τούτου ἐναγεῖς καὶ
                        ἀλιτήριοι τῆς θεοῦ ἐκεῖνοί τε ἐκαλοῦντο καὶ τὸ γένος τὸ ἀπ᾽ ἐκείνων. ἤλασαν
                        μὲν οὖν καὶ οἱ ἀθηναῖοι τοὺς ἐναγεῖς τούτους, ἤλασε δὲ καὶ κλεομένης ὁ
                        λακεδαιμόνιος ὕστερον μετὰ ἀθηναίων στασιαζόντων, τούς τε ζῶντας ἐλαύνοντες
                        καὶ τῶν τεθνεώτων τὰ ὀστᾶ ἀνελόντες ἐξέβαλον· κατῆλθον μέντοι ὕστερον, καὶ
                        τὸ γένος αὐτῶν ἔστιν ἔτι ἐν τῇ πόλει.</p>
                </div>
                <div
                    n="127"
                    type="chapter">
                    <p>τοῦτο δὴ τὸ ἄγος οἱ λακεδαιμόνιοι ἐκέλευον ἐλαύνειν δῆθεν τοῖς θεοῖς πρῶτον
                        τιμωροῦντες, εἰδότες δὲ περικλέα τὸν ξανθίππου προσεχόμενον αὐτῷ κατὰ τὴν
                        μητέρα καὶ νομίζοντες ἐκπεσόντος αὐτοῦ ῥᾷον<add>ἂν</add>σφίσι προχωρεῖν τὰ
                        ἀπὸ τῶν ἀθηναίων. οὐ μέντοι τοσοῦτον ἤλπιζον παθεῖν ἂν αὐτὸν τοῦτο ὅσον
                        διαβολὴν οἴσειν αὐτῷ πρὸς τὴν πόλιν ὡς καὶ διὰ τὴν ἐκείνου ξυμφορὰν τὸ μέρος
                        ἔσται ὁ πόλεμος. ὢν γὰρ δυνατώτατος τῶν καθ᾽ ἑαυτὸν καὶ ἄγων τὴν πολιτείαν
                        ἠναντιοῦτο πάντα τοῖς λακεδαιμονίοις, καὶ οὐκ εἴα ὑπείκειν, ἀλλ᾽ ἐς τὸν
                        πόλεμον ὥρμα τοὺς ἀθηναίους.</p>
                </div>
                <div
                    n="128"
                    type="chapter">
                    <p>ἀντεκέλευον δὲ καὶ οἱ ἀθηναῖοι τοὺς λακεδαιμονίους τὸ ἀπὸ ταινάρου ἄγος
                        ἐλαύνειν· οἱ γὰρ λακεδαιμόνιοι ἀναστήσαντές ποτε ἐκ τοῦ ἱεροῦ τοῦ
                            ποσειδῶνος<add>ἀπὸ ταινάρου</add>τῶν εἱλώτων ἱκέτας ἀπαγαγόντες
                        διέφθειραν, δι᾽ ὃ δὴ καὶ σφίσιν αὐτοῖς νομίζουσι τὸν μέγαν σεισμὸν γενέσθαι
                        ἐν σπάρτῃ. ἐκέλευον δὲ καὶ τὸ τῆς χαλκιοίκου ἄγος ἐλαύνειν αὐτούς· ἐγένετο
                        δὲ τοιόνδε. ἐπειδὴ παυσανίας ὁ λακεδαιμόνιος τὸ πρῶτον μεταπεμφθεὶς ὑπὸ
                        σπαρτιατῶν ἀπὸ τῆς ἀρχῆς τῆς ἐν ἑλλησπόντῳ καὶ κριθεὶς ὑπ᾽ αὐτῶν ἀπελύθη μὴ
                        ἀδικεῖν, δημοσίᾳ μὲν οὐκέτι ἐξεπέμφθη, ἰδίᾳ δὲ αὐτὸς τριήρη λαβὼν ἑρμιονίδα
                        ἄνευ λακεδαιμονίων ἀφικνεῖται ἐς ἑλλήσποντον, τῷ μὲν λόγῳ ἐπὶ τὸν ἑλληνικὸν
                        πόλεμον, τῷ δὲ ἔργῳ τὰ πρὸς βασιλέα πράγματα πράσσειν, ὥσπερ καὶ τὸ πρῶτον
                        ἐπεχείρησεν, ἐφιέμενος τῆς ἑλληνικῆς ἀρχῆς. εὐεργεσίαν δὲ ἀπὸ τοῦδε πρῶτον
                        ἐς βασιλέα κατέθετο καὶ τοῦ παντὸς πράγματος ἀρχὴν ἐποιήσατο· βυζάντιον γὰρ
                        ἑλὼν τῇ προτέρᾳ παρουσίᾳ μετὰ τὴν ἐκ κύπρου ἀναχώρησιν<add>εἶχον δὲ μῆδοι
                            αὐτὸ καὶ βασιλέως προσήκοντές τινες καὶ ξυγγενεῖς οἳ ἑάλωσαν ἐν
                            αὐτῷ</add>τότε τούτους οὓς ἔλαβεν ἀποπέμπει βασιλεῖ κρύφα τῶν ἄλλων
                        ξυμμάχων, τῷ δὲ λόγῳ ἀπέδρασαν αὐτόν. ἔπρασσε δὲ ταῦτα μετὰ γογγύλου τοῦ
                        ἐρετριῶς, ᾧπερ ἐπέτρεψε τό τε βυζάντιον καὶ τοὺς αἰχμαλώτους. ἔπεμψε δὲ καὶ
                        ἐπιστολὴν τὸν γόγγυλον φέροντα αὐτῷ· ἐνεγέγραπτο δὲ τάδε ἐν αὐτῇ, ὡς ὕστερον
                            ἀνηυρέθη·<quote>παυσανίας ὁ ἡγεμὼν τῆς σπάρτης τούσδε τέ σοι χαρίζεσθαι
                            βουλόμενος ἀποπέμπει δορὶ ἑλών, καὶ γνώμην ποιοῦμαι, εἰ καὶ σοὶ δοκεῖ,
                            θυγατέρα τε τὴν σὴν γῆμαι καί σοι σπάρτην τε καὶ τὴν ἄλλην ἑλλάδα
                            ὑποχείριον ποιῆσαι. δυνατὸς δὲ δοκῶ εἶναι ταῦτα πρᾶξαι μετὰ σοῦ
                            βουλευόμενος. εἰ οὖν τί σε τούτων ἀρέσκει, πέμπε ἄνδρα πιστὸν ἐπὶ
                            θάλασσαν δι᾽ οὗ τὸ λοιπὸν τοὺς λόγους ποιησόμεθα.</quote></p>
                </div>
                <div
                    n="129"
                    type="chapter">
                    <p>τοσαῦτα μὲν ἡ γραφὴ ἐδήλου, ξέρξης δὲ ἥσθη τε τῇ ἐπιστολῇ καὶ ἀποστέλλει
                        ἀρτάβαζον τὸν φαρνάκου ἐπὶ θάλασσαν καὶ κελεύει αὐτὸν τήν τε δασκυλῖτιν
                        σατραπείαν παραλαβεῖν μεγαβάτην ἀπαλλάξαντα, ὃς πρότερον ἦρχε, καὶ παρὰ
                        παυσανίαν ἐς βυζάντιον ἐπιστολὴν ἀντεπετίθει αὐτῷ ὡς τάχιστα διαπέμψαι καὶ
                        τὴν σφραγῖδα ἀποδεῖξαι, καὶ ἤν τι αὐτῷ παυσανίας παραγγέλλῃ περὶ τῶν ἑαυτοῦ
                        πραγμάτων, πράσσειν ὡς ἄριστα καὶ πιστότατα. ὁ δὲ ἀφικόμενος τά τε ἄλλα
                        ἐποίησεν ὥσπερ εἴρητο καὶ τὴν ἐπιστολὴν διέπεμψεν· ἀντενεγέγραπτο δὲ
                            τάδε·<quote>ὧδε λέγει βασιλεὺς ξέρξης παυσανίᾳ. καὶ τῶν ἀνδρῶν οὕς μοι
                            πέραν θαλάσσης ἐκ βυζαντίου ἔσωσας κείσεταί σοι εὐεργεσία ἐν τῷ ἡμετέρῳ
                            οἴκῳ ἐς αἰεὶ ἀνάγραπτος, καὶ τοῖς λόγοις τοῖς ἀπὸ σοῦ ἀρέσκομαι. καί σε
                            μήτε νὺξ μήθ᾽ ἡμέρα ἐπισχέτω ὥστε ἀνεῖναι πράσσειν τι ὧν ἐμοὶ ὑπισχνῇ,
                            μηδὲ χρυσοῦ καὶ ἀργύρου δαπάνῃ κεκωλύσθω μηδὲ στρατιᾶς πλήθει, εἴ ποι
                            δεῖ παραγίγνεσθαι, ἀλλὰ μετ᾽ ἀρταβάζου ἀνδρὸς ἀγαθοῦ, ὅν σοι ἔπεμψα,
                            πρᾶσσε θαρσῶν καὶ τὰ ἐμὰ καὶ τὰ σὰ ὅπῃ κάλλιστα καὶ ἄριστα ἕξει
                            ἀμφοτέροις.</quote></p>
                </div>
                <div
                    n="130"
                    type="chapter">
                    <p>ταῦτα λαβὼν ὁ παυσανίας τὰ γράμματα, ὢν καὶ πρότερον ἐν μεγάλῳ ἀξιώματι ὑπὸ
                        τῶν ἑλλήνων διὰ τὴν πλαταιᾶσιν ἡγεμονίαν, πολλῷ τότε μᾶλλον ἦρτο καὶ οὐκέτι
                        ἐδύνατο ἐν τῷ καθεστῶτι τρόπῳ βιοτεύειν, ἀλλὰ σκευάς τε μηδικὰς ἐνδυόμενος
                        ἐκ τοῦ βυζαντίου ἐξῄει καὶ διὰ τῆς θρᾴκης πορευόμενον αὐτὸν μῆδοι καὶ
                        αἰγύπτιοι ἐδορυφόρουν, τράπεζάν τε περσικὴν παρετίθετο καὶ κατέχειν τὴν
                        διάνοιαν οὐκ ἐδύνατο, ἀλλ᾽ ἔργοις βραχέσι προυδήλου ἃ τῇ γνώμῃ μειζόνως ἐς
                        ἔπειτα ἔμελλε πράξειν. δυσπρόσοδόν τε αὑτὸν παρεῖχε καὶ τῇ ὀργῇ οὕτω χαλεπῇ
                        ἐχρῆτο ἐς πάντας ὁμοίως ὥστε μηδένα δύνασθαι προσιέναι· δι᾽ ὅπερ καὶ πρὸς
                        τοὺς ἀθηναίους οὐχ ἥκιστα ἡ ξυμμαχία μετέστη.</p>
                </div>
                <div
                    n="131"
                    type="chapter">
                    <p>οἱ δὲ λακεδαιμόνιοι αἰσθόμενοι τό τε πρῶτον δι᾽ αὐτὰ ταῦτα ἀνεκάλεσαν αὐτόν,
                        καὶ ἐπειδὴ τῇ ἑρμιονίδι νηὶ τὸ δεύτερον ἐκπλεύσας οὐ κελευσάντων αὐτῶν
                        τοιαῦτα ἐφαίνετο ποιῶν, καὶ ἐκ τοῦ βυζαντίου βίᾳ ὑπ᾽ ἀθηναίων ἐκπολιορκηθεὶς
                        ἐς μὲν τὴν σπάρτην οὐκ ἐπανεχώρει, ἐς δὲ κολωνὰς τὰς τρῳάδας ἱδρυθεὶς
                        πράσσων τε ἐσηγγέλλετο αὐτοῖς ἐς τοὺς βαρβάρους καὶ οὐκ ἐπ᾽ ἀγαθῷ τὴν μονὴν
                        ποιούμενος, οὕτω δὴ οὐκέτι ἐπέσχον, ἀλλὰ πέμψαντες κήρυκα οἱ ἔφοροι καὶ
                        σκυτάλην εἶπον τοῦ κήρυκος μὴ λείπεσθαι, εἰ δὲ μή, πόλεμον αὐτῷ σπαρτιάτας
                        προαγορεύειν. ὁ δὲ βουλόμενος ὡς ἥκιστα ὕποπτος εἶναι καὶ πιστεύων χρήμασι
                        διαλύσειν τὴν διαβολὴν ἀνεχώρει τὸ δεύτερον ἐς σπάρτην. καὶ ἐς μὲν τὴν
                        εἱρκτὴν ἐσπίπτει τὸ πρῶτον ὑπὸ τῶν ἐφόρων<add>ἔξεστι δὲ τοῖς ἐφόροις τὸν
                            βασιλέα δρᾶσαι τοῦτο</add>, ἔπειτα διαπραξάμενος ὕστερον ἐξῆλθε καὶ
                        καθίστησιν ἑαυτὸν ἐς κρίσιν τοῖς βουλομένοις περὶ αὐτῶν ἐλέγχειν.</p>
                </div>
                <div
                    n="132"
                    type="chapter">
                    <p>καὶ φανερὸν μὲν εἶχον οὐδὲν οἱ σπαρτιᾶται σημεῖον, οὔτε οἱ ἐχθροὶ οὔτε ἡ πᾶσα
                        πόλις, ὅτῳ ἂν πιστεύσαντες βεβαίως ἐτιμωροῦντο ἄνδρα γένους τε τοῦ βασιλείου
                        ὄντα καὶ ἐν τῷ παρόντι τιμὴν ἔχοντα<add>πλείσταρχον γὰρ τὸν λεωνίδου ὄντα
                            βασιλέα καὶ νέον ἔτι ἀνεψιὸς ὢν ἐπετρόπευεν</add>, ὑποψίας δὲ πολλὰς
                        παρεῖχε τῇ τε παρανομίᾳ καὶ ζηλώσει τῶν βαρβάρων μὴ ἴσος βούλεσθαι εἶναι
                        τοῖς παροῦσι, τά τε ἄλλα αὐτοῦ ἀνεσκόπουν, εἴ τί που ἐξεδεδιῄτητο τῶν
                        καθεστώτων νομίμων, καὶ ὅτι ἐπὶ τὸν τρίποδά ποτε τὸν ἐν δελφοῖς, ὃν ἀνέθεσαν
                        οἱ ἕλληνες ἀπὸ τῶν μήδων ἀκροθίνιον, ἠξίωσεν ἐπιγράψασθαι αὐτὸς ἰδίᾳ τὸ
                        ἐλεγεῖον τόδε·</p>
                    <p>ἑλλήνων ἀρχηγὸς ἐπεὶ στρατὸν ὤλεσε μήδων, παυσανίας φοίβῳ μνῆμ᾽ ἀνέθηκε
                        τόδε.</p>
                    <p>τὸ μὲν οὖν ἐλεγεῖον οἱ λακεδαιμόνιοι ἐξεκόλαψαν εὐθὺς τότε ἀπὸ τοῦ τρίποδος
                        τοῦτο καὶ ἐπέγραψαν ὀνομαστὶ τὰς πόλεις ὅσαι ξυγκαθελοῦσαι τὸν βάρβαρον
                        ἔστησαν τὸ ἀνάθημα· τοῦ μέντοι παυσανίου ἀδίκημα καὶ τότ᾽ ἐδόκει εἶναι, καὶ
                        ἐπεί γε δὴ ἐν τούτῳ καθειστήκει, πολλῷ μᾶλλον παρόμοιον πραχθῆναι ἐφαίνετο
                        τῇ παρούσῃ διανοίᾳ. ἐπυνθάνοντο δὲ καὶ ἐς τοὺς εἵλωτας πράσσειν τι αὐτόν,
                        καὶ ἦν δὲ οὕτως· ἐλευθέρωσίν τε γὰρ ὑπισχνεῖτο αὐτοῖς καὶ πολιτείαν, ἢν
                        ξυνεπαναστῶσι καὶ τὸ πᾶν ξυγκατεργάσωνται. ἀλλ᾽ οὐδ᾽ ὣς οὐδὲ τῶν εἱλώτων
                        μηνυταῖς τισὶ πιστεύσαντες ἠξίωσαν νεώτερόν τι ποιεῖν ἐς αὐτόν, χρώμενοι τῷ
                        τρόπῳ ᾧπερ εἰώθασιν ἐς σφᾶς αὐτούς, μὴ ταχεῖς εἶναι περὶ ἀνδρὸς σπαρτιάτου
                        ἄνευ ἀναμφισβητήτων τεκμηρίων βουλεῦσαί τι ἀνήκεστον, πρίν γε δὴ αὐτοῖς, ὡς
                        λέγεται, ὁ μέλλων τὰς τελευταίας βασιλεῖ ἐπιστολὰς πρὸς ἀρτάβαζον κομιεῖν,
                        ἀνὴρ ἀργίλιος, παιδικά ποτε ὢν αὐτοῦ καὶ πιστότατος ἐκείνῳ, μηνυτὴς
                        γίγνεται, δείσας κατὰ ἐνθύμησίν τινα ὅτι οὐδείς πω τῶν πρὸ ἑαυτοῦ ἀγγέλων
                        πάλιν ἀφίκετο, καὶ παρασημηνάμενος σφραγῖδα, ἵνα, ἢν ψευσθῇ τῆς δόξης ἢ καὶ
                        ἐκεῖνός τι μεταγράψαι αἰτήσῃ, μὴ ἐπιγνῷ, λύει τὰς ἐπιστολάς, ἐν αἷς
                        ὑπονοήσας τι τοιοῦτον προσεπεστάλθαι καὶ αὑτὸν ηὗρεν ἐγγεγραμμένον
                        κτείνειν.</p>
                </div>
                <div
                    n="133"
                    type="chapter">
                    <p>τότε δὴ οἱ ἔφοροι δείξαντος αὐτοῦ τὰ γράμματα μᾶλλον μὲν ἐπίστευσαν, αὐτήκοοι
                        δὲ βουληθέντες ἔτι γενέσθαι αὐτοῦ παυσανίου τι λέγοντος, ἀπὸ παρασκευῆς τοῦ
                        ἀνθρώπου ἐπὶ ταίναρον ἱκέτου οἰχομένου καὶ σκηνησαμένου διπλῆν διαφράγματι
                        καλύβην, ἐς ἣν τῶν<add>τε</add>ἐφόρων ἐντός τινας ἔκρυψε, καὶ παυσανίου ὡς
                        αὐτὸν ἐλθόντος καὶ ἐρωτῶντος τὴν πρόφασιν τῆς ἱκετείας ᾔσθοντο πάντα σαφῶς,
                        αἰτιωμένου τοῦ ἀνθρώπου τά τε περὶ αὐτοῦ γραφέντα καὶ τἆλλ᾽ ἀποφαίνοντος
                        καθ᾽ ἕκαστον, ὡς οὐδὲν πώποτε αὐτὸν ἐν ταῖς πρὸς βασιλέα διακονίαις
                        παραβάλοιτο, προτιμηθείη δ᾽ ἐν ἴσῳ τοῖς πολλοῖς τῶν διακόνων ἀποθανεῖν,
                        κἀκείνου αὐτά τε ταῦτα ξυνομολογοῦντος καὶ περὶ τοῦ παρόντος οὐκ ἐῶντος
                        ὀργίζεσθαι, ἀλλὰ πίστιν ἐκ τοῦ ἱεροῦ διδόντος τῆς ἀναστάσεως καὶ ἀξιοῦντος
                        ὡς τάχιστα πορεύεσθαι καὶ μὴ τὰ πρασσόμενα διακωλύειν.</p>
                </div>
                <div
                    n="134"
                    type="chapter">
                    <p>ἀκούσαντες δὲ ἀκριβῶς τότε μὲν ἀπῆλθον οἱ ἔφοροι, βεβαίως δὲ ἤδη εἰδότες ἐν
                        τῇ πόλει τὴν ξύλληψιν ἐποιοῦντο. λέγεται δ᾽ αὐτὸν μέλλοντα ξυλληφθήσεσθαι ἐν
                        τῇ ὁδῷ, ἑνὸς μὲν τῶν ἐφόρων τὸ πρόσωπον προσιόντος ὡς εἶδε, γνῶναι ἐφ᾽ ᾧ
                        ἐχώρει, ἄλλου δὲ νεύματι ἀφανεῖ χρησαμένου καὶ δηλώσαντος εὐνοίᾳ πρὸς τὸ
                        ἱερὸν τῆς χαλκιοίκου χωρῆσαι δρόμῳ καὶ προκαταφυγεῖν· ἦν δ᾽ ἐγγὺς τὸ
                        τέμενος. καὶ ἐς οἴκημα οὐ μέγα ὃ ἦν τοῦ ἱεροῦ ἐσελθών, ἵνα μὴ ὑπαίθριος
                        ταλαιπωροίη, ἡσύχαζεν. οἱ δὲ τὸ παραυτίκα μὲν ὑστέρησαν τῇ διώξει, μετὰ δὲ
                        τοῦτο τοῦ τε οἰκήματος τὸν ὄροφον ἀφεῖλον καὶ τὰς θύρας ἔνδον ὄντα
                        τηρήσαντες αὐτὸν καὶ ἀπολαβόντες ἔσω ἀπῳκοδόμησαν, προσκαθεζόμενοί τε
                        ἐξεπολιόρκησαν λιμῷ. καὶ μέλλοντος αὐτοῦ ἀποψύχειν ὥσπερ εἶχεν ἐν τῷ
                        οἰκήματι, αἰσθόμενοι ἐξάγουσιν ἐκ τοῦ ἱεροῦ ἔτι ἔμπνουν ὄντα, καὶ ἐξαχθεὶς
                        ἀπέθανε παραχρῆμα. καὶ αὐτὸν ἐμέλλησαν μὲν ἐς τὸν καιάδαν<add>οὗπερ τοὺς
                            κακούργους</add>ἐσβάλλειν· ἔπειτα ἔδοξε πλησίον που κατορύξαι. ὁ δὲ θεὸς
                        ὁ ἐν δελφοῖς τόν τε τάφον ὕστερον ἔχρησε τοῖς λακεδαιμονίοις μετενεγκεῖν
                        οὗπερ ἀπέθανε<add>καὶ νῦν κεῖται ἐν τῷ προτεμενίσματι, ὃ γραφῇ στῆλαι
                            δηλοῦσι</add>καὶ ὡς ἄγος αὐτοῖς ὂν τὸ πεπραγμένον δύο σώματα ἀνθ᾽ ἑνὸς
                        τῇ χαλκιοίκῳ ἀποδοῦναι. οἱ δὲ ποιησάμενοι χαλκοῦς ἀνδριάντας δύο ὡς ἀντὶ
                        παυσανίου ἀνέθεσαν.</p>
                </div>
                <div
                    n="135"
                    type="chapter">
                    <p>οἱ δὲ ἀθηναῖοι, ὡς καὶ τοῦ θεοῦ ἄγος κρίναντος, ἀντεπέταξαν τοῖς
                        λακεδαιμονίοις ἐλαύνειν αὐτό.</p>
                    <p>τοῦ δὲ μηδισμοῦ τοῦ παυσανίου οἱ λακεδαιμόνιοι πρέσβεις πέμψαντες παρὰ τοὺς
                        ἀθηναίους ξυνεπῃτιῶντο καὶ τὸν θεμιστοκλέα, ὡς ηὕρισκον ἐκ τῶν περὶ
                        παυσανίαν ἐλέγχων, ἠξίουν τε τοῖς αὐτοῖς κολάζεσθαι αὐτόν. οἱ δὲ
                            πεισθέντες<add>ἔτυχε γὰρ ὠστρακισμένος καὶ ἔχων δίαιταν μὲν ἐν ἄργει,
                            ἐπιφοιτῶν δὲ καὶ ἐς τὴν ἄλλην πελοπόννησον</add>πέμπουσι μετὰ τῶν
                        λακεδαιμονίων ἑτοίμων ὄντων ξυνδιώκειν ἄνδρας οἷς εἴρητο ἄγειν ὅπου ἂν
                        περιτύχωσιν.</p>
                </div>
                <div
                    n="136"
                    type="chapter">
                    <p>ὁ δὲ θεμιστοκλῆς προαισθόμενος φεύγει ἐκ πελοποννήσου ἐς κέρκυραν, ὢν αὐτῶν
                        εὐεργέτης. δεδιέναι δὲ φασκόντων κερκυραίων ἔχειν αὐτὸν ὥστε λακεδαιμονίοις
                        καὶ ἀθηναίοις ἀπεχθέσθαι, διακομίζεται ὑπ᾽ αὐτῶν ἐς τὴν ἤπειρον τὴν
                        καταντικρύ. καὶ διωκόμενος ὑπὸ τῶν προστεταγμένων κατὰ πύστιν ᾗ χωροίη,
                        ἀναγκάζεται κατά τι ἄπορον παρὰ ἄδμητον τὸν μολοσσῶν βασιλέα ὄντα αὐτῷ οὐ
                        φίλον καταλῦσαι. καὶ ὁ μὲν οὐκ ἔτυχεν ἐπιδημῶν, ὁ δὲ τῆς γυναικὸς ἱκέτης
                        γενόμενος διδάσκεται ὑπ᾽ αὐτῆς τὸν παῖδα σφῶν λαβὼν καθέζεσθαι ἐπὶ τὴν
                        ἑστίαν. καὶ ἐλθόντος οὐ πολὺ ὕστερον τοῦ ἀδμήτου δηλοῖ τε ὅς ἐστι καὶ οὐκ
                        ἀξιοῖ, εἴ τι ἄρα αὐτὸς ἀντεῖπεν αὐτῷ ἀθηναίων δεομένῳ, φεύγοντα τιμωρεῖσθαι·
                        καὶ γὰρ ἂν ὑπ᾽ ἐκείνου πολλῷ ἀσθενεστέρου ἐν τῷ παρόντι κακῶς πάσχειν,
                        γενναῖον δὲ εἶναι τοὺς ὁμοίους ἀπὸ τοῦ ἴσου τιμωρεῖσθαι. καὶ ἅμα αὐτὸς μὲν
                        ἐκείνῳ χρείας τινὸς καὶ οὐκ ἐς τὸ σῶμα σῴζεσθαι ἐναντιωθῆναι, ἐκεῖνον δ᾽ ἄν,
                        εἰ ἐκδοίη αὐτόν<add>εἰπὼν ὑφ᾽ ὧν καὶ ἐφ᾽ ᾧ διώκεται</add>, σωτηρίας ἂν τῆς
                        ψυχῆς ἀποστερῆσαι.</p>
                </div>
                <div
                    n="137"
                    type="chapter">
                    <p>ὁ δὲ ἀκούσας ἀνίστησί τε αὐτὸν μετὰ τοῦ ἑαυτοῦ υἱέος, ὥσπερ καὶ ἔχων αὐτὸν
                        ἐκαθέζετο, καὶ μέγιστον ἦν ἱκέτευμα τοῦτο, καὶ ὕστερον οὐ πολλῷ τοῖς τε
                        λακεδαιμονίοις καὶ ἀθηναίοις ἐλθοῦσι καὶ πολλὰ εἰποῦσιν οὐκ ἐκδίδωσιν, ἀλλ᾽
                        ἀποστέλλει βουλόμενον ὡς βασιλέα πορευθῆναι ἐπὶ τὴν ἑτέραν θάλασσαν πεζῇ ἐς
                        πύδναν τὴν ἀλεξάνδρου. ἐν ᾗ ὁλκάδος τυχὼν ἀναγομένης ἐπ᾽ ἰωνίας καὶ ἐπιβὰς
                        καταφέρεται χειμῶνι ἐς τὸ ἀθηναίων στρατόπεδον, ὃ ἐπολιόρκει νάξον.
                            καί<add>ἦν γὰρ ἀγνὼς τοῖς ἐν τῇ νηί</add>δείσας φράζει τῷ ναυκλήρῳ ὅστις
                        ἐστὶ καὶ δι᾽ ἃ φεύγει, καὶ εἰ μὴ σώσει αὐτόν, ἔφη ἐρεῖν ὅτι χρήμασι πεισθεὶς
                        αὐτὸν ἄγει· τὴν δὲ ἀσφάλειαν εἶναι μηδένα ἐκβῆναι ἐκ τῆς νεὼς μέχρι πλοῦς
                        γένηται· πειθομένῳ δ᾽ αὐτῷ χάριν ἀπομνήσεσθαι ἀξίαν. ὁ δὲ ναύκληρος ποιεῖ τε
                        ταῦτα καὶ ἀποσαλεύσας ἡμέραν καὶ νύκτα ὑπὲρ τοῦ στρατοπέδου ὕστερον
                        ἀφικνεῖται ἐς ἔφεσον. καὶ ὁ θεμιστοκλῆς ἐκεῖνόν τε ἐθεράπευσε χρημάτων
                            δόσει<add>ἦλθε γὰρ αὐτῷ ὕστερον ἔκ τε ἀθηνῶν παρὰ τῶν φίλων καὶ ἐξ
                            ἄργους ἃ ὑπεξέκειτο</add>καὶ μετὰ τῶν κάτω περσῶν τινὸς πορευθεὶς ἄνω
                        ἐσπέμπει γράμματα πρὸς βασιλέα ἀρταξέρξην τὸν ξέρξου νεωστὶ βασιλεύοντα.
                        ἐδήλου δὲ ἡ γραφὴ ὅτι<quote>θεμιστοκλῆς ἥκω παρὰ σέ, ὃς κακὰ μὲν πλεῖστα
                            ἑλλήνων εἴργασμαι τὸν ὑμέτερον οἶκον, ὅσον χρόνον τὸν σὸν πατέρα ἐπιόντα
                            ἐμοὶ ἀνάγκῃ ἠμυνόμην, πολὺ δ᾽ ἔτι πλείω ἀγαθά, ἐπειδὴ ἐν τῷ ἀσφαλεῖ μὲν
                            ἐμοί, ἐκείνῳ δὲ ἐν ἐπικινδύνῳ πάλιν ἡ ἀποκομιδὴ ἐγίγνετο. καί μοι
                            εὐεργεσία ὀφείλεται<add>γράψας τήν τε ἐκ σαλαμῖνος προάγγελσιν τῆς
                                ἀναχωρήσεως καὶ τὴν τῶν γεφυρῶν, ἣν ψευδῶς προσεποιήσατο, τότε δι᾽
                                αὑτὸν οὐ διάλυσιν</add>, καὶ νῦν ἔχων σε μεγάλα ἀγαθὰ δρᾶσαι πάρειμι
                            διωκόμενος ὑπὸ τῶν ἑλλήνων διὰ τὴν σὴν φιλίαν. βούλομαι δ᾽ ἐνιαυτὸν
                            ἐπισχὼν αὐτός σοι περὶ ὧν ἥκω δηλῶσαι.</quote>βασιλεὺς δέ, ὡς λέγεται,
                        ἐθαύμασέ τε αὐτοῦ τὴν διάνοιαν καὶ ἐκέλευε ποιεῖν οὕτως. ὁ δ᾽ ἐν τῷ χρόνῳ ὃν
                        ἐπέσχε τῆς τε περσίδος γλώσσης ὅσα ἐδύνατο κατενόησε καὶ τῶν ἐπιτηδευμάτων
                        τῆς χώρας· ἀφικόμενος δὲ μετὰ τὸν ἐνιαυτὸν γίγνεται παρ᾽ αὐτῷ μέγας καὶ ὅσος
                        οὐδείς πω ἑλλήνων διά τε τὴν προϋπάρχουσαν ἀξίωσιν καὶ τοῦ ἑλληνικοῦ ἐλπίδα,
                        ἣν ὑπετίθει αὐτῷ δουλώσειν, μάλιστα δὲ ἀπὸ τοῦ πεῖραν διδοὺς ξυνετὸς
                        φαίνεσθαι.</p>
                </div>
                <div
                    n="138"
                    type="chapter">
                    <p>ἦν γὰρ ὁ θεμιστοκλῆς βεβαιότατα δὴ φύσεως ἰσχὺν δηλώσας καὶ διαφερόντως τι ἐς
                        αὐτὸ μᾶλλον ἑτέρου ἄξιος θαυμάσαι· οἰκείᾳ γὰρ ξυνέσει καὶ οὔτε προμαθὼν ἐς
                        αὐτὴν οὐδὲν οὔτ᾽ ἐπιμαθών, τῶν τε παραχρῆμα δι᾽ ἐλαχίστης βουλῆς κράτιστος
                        γνώμων καὶ τῶν μελλόντων ἐπὶ πλεῖστον τοῦ γενησομένου ἄριστος εἰκαστής· καὶ
                        ἃ μὲν μετὰ χεῖρας ἔχοι, καὶ ἐξηγήσασθαι οἷός τε, ὧν δ᾽ ἄπειρος εἴη, κρῖναι
                        ἱκανῶς οὐκ ἀπήλλακτο· τό τε ἄμεινον ἢ χεῖρον ἐν τῷ ἀφανεῖ ἔτι προεώρα
                        μάλιστα. καὶ τὸ ξύμπαν εἰπεῖν φύσεως μὲν δυνάμει, μελέτης δὲ βραχύτητι
                        κράτιστος δὴ οὗτος αὐτοσχεδιάζειν τὰ δέοντα ἐγένετο. νοσήσας δὲ τελευτᾷ τὸν
                        βίον· λέγουσι δέ τινες καὶ ἑκούσιον φαρμάκῳ ἀποθανεῖν αὐτόν, ἀδύνατον
                        νομίσαντα εἶναι ἐπιτελέσαι βασιλεῖ ἃ ὑπέσχετο. μνημεῖον μὲν οὖν αὐτοῦ ἐν
                        μαγνησίᾳ ἐστὶ τῇ ἀσιανῇ ἐν τῇ ἀγορᾷ· ταύτης γὰρ ἦρχε τῆς χώρας, δόντος
                        βασιλέως αὐτῷ μαγνησίαν μὲν ἄρτον, ἣ προσέφερε πεντήκοντα τάλαντα τοῦ
                        ἐνιαυτοῦ, λάμψακον δὲ οἶνον<add>ἐδόκει γὰρ πολυοινότατον τῶν τότε
                            εἶναι</add>, μυοῦντα δὲ ὄψον. τὰ δὲ ὀστᾶ φασὶ κομισθῆναι αὐτοῦ οἱ
                        προσήκοντες οἴκαδε κελεύσαντος ἐκείνου καὶ τεθῆναι κρύφα ἀθηναίων ἐν τῇ
                        ἀττικῇ· οὐ γὰρ ἐξῆν θάπτειν ὡς ἐπὶ προδοσίᾳ φεύγοντος. τὰ μὲν κατὰ παυσανίαν
                        τὸν λακεδαιμόνιον καὶ θεμιστοκλέα τὸν ἀθηναῖον, λαμπροτάτους γενομένους τῶν
                        καθ᾽ ἑαυτοὺς ἑλλήνων, οὕτως ἐτελεύτησεν.</p>
                </div>
                <div
                    n="139"
                    type="chapter">
                    <p>λακεδαιμόνιοι δὲ ἐπὶ μὲν τῆς πρώτης πρεσβείας τοιαῦτα ἐπέταξάν τε καὶ
                        ἀντεκελεύσθησαν περὶ τῶν ἐναγῶν τῆς ἐλάσεως· ὕστερον δὲ φοιτῶντες παρ᾽
                        ἀθηναίους ποτειδαίας τε ἀπανίστασθαι ἐκέλευον καὶ αἴγιναν αὐτόνομον ἀφιέναι,
                        καὶ μάλιστά γε πάντων καὶ ἐνδηλότατα προύλεγον τὸ περὶ μεγαρέων ψήφισμα
                        καθελοῦσι μὴ ἂν γίγνεσθαι πόλεμον, ἐν ᾧ εἴρητο αὐτοὺς μὴ χρῆσθαι τοῖς λιμέσι
                        τοῖς ἐν τῇ ἀθηναίων ἀρχῇ μηδὲ τῇ ἀττικῇ ἀγορᾷ. οἱ δὲ ἀθηναῖοι οὔτε τἆλλα
                        ὑπήκουον οὔτε τὸ ψήφισμα καθῄρουν, ἐπικαλοῦντες ἐπεργασίαν μεγαρεῦσι τῆς γῆς
                        τῆς ἱερᾶς καὶ τῆς ἀορίστου καὶ ἀνδραπόδων ὑποδοχὴν τῶν ἀφισταμένων. τέλος δὲ
                        ἀφικομένων τῶν τελευταίων πρέσβεων ἐκ λακεδαίμονος, ῥαμφίου τε καὶ
                        μελησίππου καὶ ἀγησάνδρου, καὶ λεγόντων ἄλλο μὲν οὐδὲν ὧν πρότερον εἰώθεσαν,
                        αὐτὰ δὲ τάδε ὅτι<quote>λακεδαιμόνιοι βούλονται τὴν εἰρήνην εἶναι, εἴη δ᾽ ἂν
                            εἰ τοὺς ἕλληνας αὐτονόμους ἀφεῖτε,</quote>ποιήσαντες ἐκκλησίαν οἱ
                        ἀθηναῖοι γνώμας σφίσιν αὐτοῖς προυτίθεσαν, καὶ ἐδόκει ἅπαξ περὶ ἁπάντων
                        βουλευσαμένους ἀποκρίνασθαι. καὶ παριόντες ἄλλοι τε πολλοὶ ἔλεγον ἐπ᾽
                        ἀμφότερα γιγνόμενοι ταῖς γνώμαις καὶ ὡς χρὴ πολεμεῖν καὶ ὡς μὴ ἐμπόδιον
                        εἶναι τὸ ψήφισμα εἰρήνης, ἀλλὰ καθελεῖν, καὶ παρελθὼν περικλῆς ὁ ξανθίππου,
                        ἀνὴρ κατ᾽ ἐκεῖνον τὸν χρόνον πρῶτος ἀθηναίων, λέγειν τε καὶ πράσσειν
                        δυνατώτατος, παρῄνει τοιάδε.</p>
                </div>
                <div
                    n="140"
                    type="chapter">
                    <p><quote>τῆς μὲν γνώμης, ὦ ἀθηναῖοι, αἰεὶ τῆς αὐτῆς ἔχομαι, μὴ εἴκειν
                            πελοποννησίοις, καίπερ εἰδὼς τοὺς ἀνθρώπους οὐ τῇ αὐτῇ ὀργῇ
                            ἀναπειθομένους τε πολεμεῖν καὶ ἐν τῷ ἔργῳ πράσσοντας, πρὸς δὲ τὰς
                            ξυμφορὰς καὶ τὰς γνώμας τρεπομένους. ὁρῶ δὲ καὶ νῦν ὁμοῖα καὶ παραπλήσια
                            ξυμβουλευτέα μοι ὄντα, καὶ τοὺς ἀναπειθομένους ὑμῶν δικαιῶ τοῖς κοινῇ
                            δόξασιν, ἢν ἄρα τι καὶ σφαλλώμεθα, βοηθεῖν, ἢ μηδὲ κατορθοῦντας τῆς
                            ξυνέσεως μεταποιεῖσθαι. ἐνδέχεται γὰρ τὰς ξυμφορὰς τῶν πραγμάτων οὐχ
                            ἧσσον ἀμαθῶς χωρῆσαι ἢ καὶ τὰς διανοίας τοῦ ἀνθρώπου· δι᾽ ὅπερ καὶ τὴν
                            τύχην, ὅσα ἂν παρὰ λόγον ξυμβῇ, εἰώθαμεν αἰτιᾶσθαι.</quote></p>
                    <p><quote>λακεδαιμόνιοι δὲ πρότερόν τε δῆλοι ἦσαν ἐπιβουλεύοντες ἡμῖν καὶ νῦν
                            οὐχ ἥκιστα. εἰρημένον γὰρ δίκας μὲν τῶν διαφορῶν ἀλλήλοις διδόναι καὶ
                            δέχεσθαι, ἔχειν δὲ ἑκατέρους ἃ ἔχομεν, οὔτε αὐτοὶ δίκας πω ᾔτησαν οὔτε
                            ἡμῶν διδόντων δέχονται, βούλονται δὲ πολέμῳ μᾶλλον ἢ λόγοις τὰ ἐγκλήματα
                            διαλύεσθαι, καὶ ἐπιτάσσοντες ἤδη καὶ οὐκέτι αἰτιώμενοι πάρεισιν.
                            ποτειδαίας τε γὰρ ἀπανίστασθαι κελεύουσι καὶ αἴγιναν αὐτόνομον ἀφιέναι
                            καὶ τὸ μεγαρέων ψήφισμα καθαιρεῖν· οἱ δὲ τελευταῖοι οἵδε ἥκοντες καὶ
                            τοὺς ἕλληνας προαγορεύουσιν αὐτονόμους ἀφιέναι. ὑμῶν δὲ μηδεὶς νομίσῃ
                            περὶ βραχέος ἂν πολεμεῖν, εἰ τὸ μεγαρέων ψήφισμα μὴ καθέλοιμεν, ὅπερ
                            μάλιστα προύχονται, εἰ καθαιρεθείη, μὴ ἂν γίγνεσθαι τὸν πόλεμον, μηδὲ ἐν
                            ὑμῖν αὐτοῖς αἰτίαν ὑπολίπησθε ὡς διὰ μικρὸν ἐπολεμήσατε. τὸ γὰρ βραχύ τι
                            τοῦτο πᾶσαν ὑμῶν ἔχει τὴν βεβαίωσιν καὶ πεῖραν τῆς γνώμης. οἷς εἰ
                            ξυγχωρήσετε, καὶ ἄλλο τι μεῖζον εὐθὺς ἐπιταχθήσεσθε ὡς φόβῳ καὶ τοῦτο
                            ὑπακούσαντες· ἀπισχυρισάμενοι δὲ σαφὲς ἂν καταστήσαιτε αὐτοῖς ἀπὸ τοῦ
                            ἴσου ὑμῖν μᾶλλον προσφέρεσθαι. αὐτόθεν δὴ διανοήθητε ἢ ὑπακούειν πρίν τι
                            βλαβῆναι, ἢ εἰ πολεμήσομεν, ὥσπερ ἔμοιγε ἄμεινον δοκεῖ εἶναι, καὶ ἐπὶ
                            μεγάλῃ καὶ ἐπὶ βραχείᾳ ὁμοίως προφάσει μὴ εἴξοντες μηδὲ ξὺν φόβῳ ἕξοντες
                            ἃ κεκτήμεθα· τὴν γὰρ αὐτὴν δύναται δούλωσιν ἥ τε μεγίστη καὶ ἐλαχίστη
                            δικαίωσις ἀπὸ τῶν ὁμοίων πρὸ δίκης τοῖς πέλας ἐπιτασσομένη.</quote></p>
                </div>
                <div
                    n="141"
                    type="chapter">
                    <p><quote>τὰ δὲ τοῦ πολέμου καὶ τῶν ἑκατέροις ὑπαρχόντων ὡς οὐκ ἀσθενέστερα
                            ἕξομεν γνῶτε καθ᾽ ἕκαστον ἀκούοντες. αὐτουργοί τε γάρ εἰσι πελοποννήσιοι
                            καὶ οὔτε ἰδίᾳ οὔτ᾽ ἐν κοινῷ χρήματά ἐστιν αὐτοῖς, ἔπειτα χρονίων πολέμων
                            καὶ διαποντίων ἄπειροι διὰ τὸ βραχέως αὐτοὶ ἐπ᾽ ἀλλήλους ὑπὸ πενίας
                            ἐπιφέρειν. καὶ οἱ τοιοῦτοι οὔτε ναῦς πληροῦντες οὔτε πεζὰς στρατιὰς
                            πολλάκις ἐκπέμπειν δύνανται, ἀπὸ τῶν ἰδίων τε ἅμα ἀπόντες καὶ ἀπὸ τῶν
                            αὑτῶν δαπανῶντες καὶ προσέτι καὶ θαλάσσης εἰργόμενοι· αἱ δὲ περιουσίαι
                            τοὺς πολέμους μᾶλλον ἢ αἱ βίαιοι ἐσφοραὶ ἀνέχουσιν. σώμασί τε
                            ἑτοιμότεροι οἱ αὐτουργοὶ τῶν ἀνθρώπων ἢ χρήμασι πολεμεῖν, τὸ μὲν πιστὸν
                            ἔχοντες ἐκ τῶν κινδύνων κἂν περιγενέσθαι, τὸ δὲ οὐ βέβαιον μὴ οὐ
                            προαναλώσειν, ἄλλως τε κἂν παρὰ δόξαν, ὅπερ εἰκός, ὁ πόλεμος αὐτοῖς
                            μηκύνηται. μάχῃ μὲν γὰρ μιᾷ πρὸς ἅπαντας ἕλληνας δυνατοὶ πελοποννήσιοι
                            καὶ οἱ ξύμμαχοι ἀντισχεῖν, πολεμεῖν δὲ μὴ πρὸς ὁμοίαν ἀντιπαρασκευὴν
                            ἀδύνατοι, ὅταν μήτε βουλευτηρίῳ ἑνὶ χρώμενοι παραχρῆμά τι ὀξέως
                            ἐπιτελῶσι πάντες τε ἰσόψηφοι ὄντες καὶ οὐχ ὁμόφυλοι τὸ ἐφ᾽ ἑαυτὸν
                            ἕκαστος σπεύδῃ· ἐξ ὧν φιλεῖ μηδὲν ἐπιτελὲς γίγνεσθαι. καὶ γὰρ οἱ μὲν ὡς
                            μάλιστα τιμωρήσασθαί τινα βούλονται, οἱ δὲ ὡς ἥκιστα τὰ οἰκεῖα φθεῖραι.
                            χρόνιοί τε ξυνιόντες ἐν βραχεῖ μὲν μορίῳ σκοποῦσί τι τῶν κοινῶν, τῷ δὲ
                            πλέονι τὰ οἰκεῖα πράσσουσι, καὶ ἕκαστος οὐ παρὰ τὴν ἑαυτοῦ ἀμέλειαν
                            οἴεται βλάψειν, μέλειν δέ τινι καὶ ἄλλῳ ὑπὲρ ἑαυτοῦ τι προϊδεῖν, ὥστε τῷ
                            αὐτῷ ὑπὸ ἁπάντων ἰδίᾳ δοξάσματι λανθάνειν τὸ κοινὸν ἁθρόον
                            φθειρόμενον.</quote></p>
                </div>
                <div
                    n="142"
                    type="chapter">
                    <p><quote>μέγιστον δέ, τῇ τῶν χρημάτων σπάνει κωλύσονται, ὅταν σχολῇ αὐτὰ
                            ποριζόμενοι διαμέλλωσιν· τοῦ δὲ πολέμου οἱ καιροὶ οὐ μενετοί. καὶ μὴν
                            οὐδ᾽ ἡ ἐπιτείχισις οὐδὲ τὸ ναυτικὸν αὐτῶν ἄξιον φοβηθῆναι. τὴν μὲν γὰρ
                            χαλεπὸν καὶ ἐν εἰρήνῃ πόλιν ἀντίπαλον κατασκευάσασθαι, ἦ που δὴ ἐν
                            πολεμίᾳ τε καὶ οὐχ ἧσσον ἐκείνοις ἡμῶν ἀντεπιτετειχισμένων· φρούριον δ᾽
                            εἰ ποιήσονται, τῆς μὲν γῆς βλάπτοιεν ἄν τι μέρος καταδρομαῖς καὶ
                            αὐτομολίαις, οὐ μέντοι ἱκανόν γε ἔσται ἐπιτειχίζειν τε κωλύειν ἡμᾶς
                            πλεύσαντας ἐς τὴν ἐκείνων καί, ᾗπερ ἰσχύομεν, ταῖς ναυσὶν ἀμύνεσθαι·
                            πλέον γὰρ ἡμεῖς ἔχομεν τοῦ κατὰ γῆν ἐκ τοῦ ναυτικοῦ ἐμπειρίας ἢ ἐκεῖνοι
                            ἐκ τοῦ κατ᾽ ἤπειρον ἐς τὰ ναυτικά. τὸ δὲ τῆς θαλάσσης ἐπιστήμονας
                            γενέσθαι οὐ ῥᾳδίως αὐτοῖς προσγενήσεται. οὐδὲ γὰρ ὑμεῖς μελετῶντες αὐτὸ
                            εὐθὺς ἀπὸ τῶν μηδικῶν ἐξείργασθέ πω· πῶς δὴ ἄνδρες γεωργοὶ καὶ οὐ
                            θαλάσσιοι, καὶ προσέτι οὐδὲ μελετῆσαι ἐασόμενοι διὰ τὸ ὑφ᾽ ἡμῶν πολλαῖς
                            ναυσὶν αἰεὶ ἐφορμεῖσθαι, ἄξιον ἄν τι δρῷεν; πρὸς μὲν γὰρ ὀλίγας
                            ἐφορμούσας κἂν διακινδυνεύσειαν πλήθει τὴν ἀμαθίαν θρασύνοντες, πολλαῖς
                            δὲ εἰργόμενοι ἡσυχάσουσι καὶ ἐν τῷ μὴ μελετῶντι ἀξυνετώτεροι ἔσονται καὶ
                            δι᾽ αὐτὸ καὶ ὀκνηρότεροι. τὸ δὲ ναυτικὸν τέχνης ἐστίν, ὥσπερ καὶ ἄλλο
                            τι, καὶ οὐκ ἐνδέχεται, ὅταν τύχῃ, ἐκ παρέργου μελετᾶσθαι, ἀλλὰ μᾶλλον
                            μηδὲν ἐκείνῳ πάρεργον ἄλλο γίγνεσθαι.</quote></p>
                </div>
                <div
                    n="143"
                    type="chapter">
                    <p><quote>εἴ τε καὶ κινήσαντες τῶν ὀλυμπίασιν ἢ δελφοῖς χρημάτων μισθῷ μείζονι
                            πειρῷντο ἡμῶν ὑπολαβεῖν τοὺς ξένους τῶν ναυτῶν, μὴ ὄντων μὲν ἡμῶν
                            ἀντιπάλων ἐσβάντων αὐτῶν τε καὶ τῶν μετοίκων δεινὸν ἂν ἦν· νῦν δὲ τόδε
                            τε ὑπάρχει, καί, ὅπερ κράτιστον, κυβερνήτας ἔχομεν πολίτας καὶ τὴν ἄλλην
                            ὑπηρεσίαν πλείους καὶ ἀμείνους ἢ ἅπασα ἡ ἄλλη ἑλλάς. καὶ ἐπὶ τῷ κινδύνῳ
                            οὐδεὶς ἂν δέξαιτο τῶν ξένων τήν τε αὑτοῦ φεύγειν καὶ μετὰ τῆς ἥσσονος
                            ἅμα ἐλπίδος ὀλίγων ἡμερῶν ἕνεκα μεγάλου μισθοῦ δόσεως ἐκείνοις
                            ξυναγωνίζεσθαι.</quote></p>
                    <p><quote>καὶ τὰ μὲν πελοποννησίων ἔμοιγε τοιαῦτα καὶ παραπλήσια δοκεῖ εἶναι, τὰ
                            δὲ ἡμέτερα τούτων τε ὧνπερ ἐκείνοις ἐμεμψάμην ἀπηλλάχθαι καὶ ἄλλα οὐκ
                            ἀπὸ τοῦ ἴσου μεγάλα ἔχειν. ἤν τε ἐπὶ τὴν χώραν ἡμῶν πεζῇ ἴωσιν, ἡμεῖς
                            ἐπὶ τὴν ἐκείνων πλευσούμεθα, καὶ οὐκέτι ἐκ τοῦ ὁμοίου ἔσται πελοποννήσου
                            τε μέρος τι τμηθῆναι καὶ τὴν ἀττικὴν ἅπασαν· οἱ μὲν γὰρ οὐχ ἕξουσιν
                            ἄλλην ἀντιλαβεῖν ἀμαχεί, ἡμῖν δ᾽ ἐστὶ γῆ πολλὴ καὶ ἐν νήσοις καὶ κατ᾽
                            ἤπειρον· μέγα γὰρ τὸ τῆς θαλάσσης κράτος. σκέψασθε δέ· εἰ γὰρ ἦμεν
                            νησιῶται, τίνες ἂν ἀληπτότεροι ἦσαν; καὶ νῦν χρὴ ὅτι ἐγγύτατα τούτου
                            διανοηθέντας τὴν μὲν γῆν καὶ οἰκίας ἀφεῖναι, τῆς δὲ θαλάσσης καὶ πόλεως
                            φυλακὴν ἔχειν, καὶ πελοποννησίοις ὑπὲρ αὐτῶν ὀργισθέντας πολλῷ πλέοσι μὴ
                                διαμάχεσθαι<add>κρατήσαντές τε γὰρ αὖθις οὐκ ἐλάσσοσι μαχούμεθα καὶ
                                ἢν σφαλῶμεν, τὰ τῶν ξυμμάχων, ὅθεν ἰσχύομεν, προσαπόλλυται· οὐ γὰρ
                                ἡσυχάσουσι μὴ ἱκανῶν ἡμῶν ὄντων ἐπ᾽ αὐτοὺς στρατεύειν</add>, τήν τε
                            ὀλόφυρσιν μὴ οἰκιῶν καὶ γῆς ποιεῖσθαι, ἀλλὰ τῶν σωμάτων· οὐ γὰρ τάδε
                            τοὺς ἄνδρας, ἀλλ᾽ οἱ ἄνδρες ταῦτα κτῶνται. καὶ εἰ ᾤμην πείσειν ὑμᾶς,
                            αὐτοὺς ἂν ἐξελθόντας ἐκέλευον αὐτὰ δῃῶσαι καὶ δεῖξαι πελοποννησίοις ὅτι
                            τούτων γε ἕνεκα οὐχ ὑπακούσεσθε.</quote></p>
                </div>
                <div
                    n="144"
                    type="chapter">
                    <p><quote>πολλὰ δὲ καὶ ἄλλα ἔχω ἐς ἐλπίδα τοῦ περιέσεσθαι, ἢν ἐθέλητε ἀρχήν τε
                            μὴ ἐπικτᾶσθαι ἅμα πολεμοῦντες καὶ κινδύνους αὐθαιρέτους μὴ προστίθεσθαι·
                            μᾶλλον γὰρ πεφόβημαι τὰς οἰκείας ἡμῶν ἁμαρτίας ἢ τὰς τῶν ἐναντίων
                            διανοίας. ἀλλ᾽ ἐκεῖνα μὲν καὶ ἐν ἄλλῳ λόγῳ ἅμα τοῖς ἔργοις δηλωθήσεται·
                            νῦν δὲ τούτοις ἀποκρινάμενοι ἀποπέμψωμεν, μεγαρέας μὲν ὅτι ἐάσομεν ἀγορᾷ
                            καὶ λιμέσι χρῆσθαι, ἢν καὶ λακεδαιμόνιοι ξενηλασίας μὴ ποιῶσι μήτε ἡμῶν
                            μήτε τῶν ἡμετέρων ξυμμάχων<add>οὔτε γὰρ ἐκεῖνο κωλύει ἐν ταῖς σπονδαῖς
                                οὔτε τόδε</add>, τὰς δὲ πόλεις ὅτι αὐτονόμους ἀφήσομεν, εἰ καὶ
                            αὐτονόμους ἔχοντες ἐσπεισάμεθα, καὶ ὅταν κἀκεῖνοι ταῖς ἑαυτῶν ἀποδῶσι
                            πόλεσι μὴ σφίσι<add>τοῖς λακεδαιμονίοις</add>ἐπιτηδείως αὐτονομεῖσθαι,
                            ἀλλ᾽ αὐτοῖς ἑκάστοις ὡς βούλονται· δίκας τε ὅτι ἐθέλομεν δοῦναι κατὰ τὰς
                            ξυνθήκας, πολέμου δὲ οὐκ ἄρξομεν, ἀρχομένους δὲ ἀμυνούμεθα. ταῦτα γὰρ
                            δίκαια καὶ πρέποντα ἅμα τῇδε τῇ πόλει ἀποκρίνασθαι. εἰδέναι δὲ χρὴ ὅτι
                            ἀνάγκη πολεμεῖν, ἢν δὲ ἑκούσιοι μᾶλλον δεχώμεθα, ἧσσον ἐγκεισομένους
                            τοὺς ἐναντίους ἕξομεν, ἔκ τε τῶν μεγίστων κινδύνων ὅτι καὶ πόλει καὶ
                            ἰδιώτῃ μέγισται τιμαὶ περιγίγνονται. οἱ γοῦν πατέρες ἡμῶν ὑποστάντες
                            μήδους καὶ οὐκ ἀπὸ τοσῶνδε ὁρμώμενοι, ἀλλὰ καὶ τὰ ὑπάρχοντα ἐκλιπόντες,
                            γνώμῃ τε πλέονι ἢ τύχῃ καὶ τόλμῃ μείζονι ἢ δυνάμει τόν τε βάρβαρον
                            ἀπεώσαντο καὶ ἐς τάδε προήγαγον αὐτά. ὧν οὐ χρὴ λείπεσθαι, ἀλλὰ τούς τε
                            ἐχθροὺς παντὶ τρόπῳ ἀμύνεσθαι καὶ τοῖς ἐπιγιγνομένοις πειρᾶσθαι αὐτὰ μὴ
                            ἐλάσσω παραδοῦναι.</quote></p>
                </div>
                <div
                    n="145"
                    type="chapter">
                    <p>ὁ μὲν περικλῆς τοιαῦτα εἶπεν, οἱ δὲ ἀθηναῖοι νομίσαντες ἄριστα σφίσι
                        παραινεῖν αὐτὸν ἐψηφίσαντο ἃ ἐκέλευε, καὶ τοῖς λακεδαιμονίοις ἀπεκρίναντο τῇ
                        ἐκείνου γνώμῃ, καθ᾽ ἕκαστά τε ὡς ἔφρασε καὶ τὸ ξύμπαν, οὐδὲν κελευόμενοι
                        ποιήσειν, δίκῃ δὲ κατὰ τὰς ξυνθήκας ἑτοῖμοι εἶναι διαλύεσθαι περὶ τῶν
                        ἐγκλημάτων ἐπὶ ἴσῃ καὶ ὁμοίᾳ. καὶ οἱ μὲν ἀπεχώρησαν ἐπ᾽ οἴκου καὶ οὐκέτι
                        ὕστερον ἐπρεσβεύοντο·</p>
                </div>
                <div
                    n="146"
                    type="chapter">
                    <p>αἰτίαι δὲ αὗται καὶ διαφοραὶ ἐγένοντο ἀμφοτέροις πρὸ τοῦ πολέμου, ἀρξάμεναι
                        εὐθὺς ἀπὸ τῶν ἐν ἐπιδάμνῳ καὶ κερκύρᾳ· ἐπεμείγνυντο δὲ ὅμως ἐν αὐταῖς καὶ
                        παρ᾽ ἀλλήλους ἐφοίτων ἀκηρύκτως μέν, ἀνυπόπτως δὲ οὔ· σπονδῶν γὰρ ξύγχυσις
                        τὰ γιγνόμενα ἦν καὶ πρόφασις τοῦ πολεμεῖν.</p>
                </div>
            </div>
            <div
                n="2"
                type="book">
                <div
                    n="t"
                    type="chapter">
                    <p>θουκυδιδου ιστοριων β</p>
                </div>
                <div
                    n="1"
                    type="chapter">
                    <p>ἄρχεται δὲ ὁ πόλεμος ἐνθένδε ἤδη ἀθηναίων καὶ πελοποννησίων καὶ τῶν ἑκατέροις
                        ξυμμάχων, ἐν ᾧ οὔτε ἐπεμείγνυντο ἔτι ἀκηρυκτεὶ παρ᾽ ἀλλήλους καταστάντες τε
                        ξυνεχῶς ἐπολέμουν· γέγραπται δὲ ἑξῆς ὡς ἕκαστα ἐγίγνετο κατὰ θέρος καὶ
                        χειμῶνα.</p>
                </div>
                <div
                    n="2"
                    type="chapter">
                    <p>τέσσαρα μὲν γὰρ καὶ δέκα ἔτη ἐνέμειναν αἱ τριακοντούτεις σπονδαὶ αἳ ἐγένοντο
                        μετ᾽ εὐβοίας ἅλωσιν· τῷ δὲ πέμπτῳ καὶ δεκάτῳ ἔτει, ἐπὶ χρυσίδος ἐν ἄργει
                        τότε πεντήκοντα δυοῖν δέοντα ἔτη ἱερωμένης καὶ αἰνησίου ἐφόρου ἐν σπάρτῃ καὶ
                        πυθοδώρου ἔτι δύο μῆνας ἄρχοντος ἀθηναίοις, μετὰ τὴν ἐν ποτειδαίᾳ μάχην μηνὶ
                        ἕκτῳ καὶ ἅμα ἦρι ἀρχομένῳ θηβαίων ἄνδρες ὀλίγῳ πλείους
                            τριακοσίων<add>ἡγοῦντο δὲ αὐτῶν βοιωταρχοῦντες πυθάγγελός τε ὁ φυλείδου
                            καὶ διέμπορος ὁ ὀνητορίδου</add>ἐσῆλθον περὶ πρῶτον ὕπνον ξὺν ὅπλοις ἐς
                        πλάταιαν τῆς βοιωτίας οὖσαν ἀθηναίων ξυμμαχίδα. ἐπηγάγοντο δὲ καὶ ἀνέῳξαν
                        τὰς πύλας πλαταιῶν ἄνδρες, ναυκλείδης τε καὶ οἱ μετ᾽ αὐτοῦ, βουλόμενοι ἰδίας
                        ἕνεκα δυνάμεως ἄνδρας τε τῶν πολιτῶν τοὺς σφίσιν ὑπεναντίους διαφθεῖραι καὶ
                        τὴν πόλιν θηβαίοις προσποιῆσαι. ἔπραξαν δὲ ταῦτα δι᾽ εὐρυμάχου τοῦ
                        λεοντιάδου, ἀνδρὸς θηβαίων δυνατωτάτου. προϊδόντες γὰρ οἱ θηβαῖοι ὅτι ἔσοιτο
                        ὁ πόλεμος ἐβούλοντο τὴν πλάταιαν αἰεὶ σφίσι διάφορον οὖσαν ἔτι ἐν εἰρήνῃ τε
                        καὶ τοῦ πολέμου μήπω φανεροῦ καθεστῶτος προκαταλαβεῖν. ᾗ καὶ ῥᾷον ἔλαθον
                        ἐσελθόντες, φυλακῆς οὐ προκαθεστηκυίας. θέμενοι δὲ ἐς τὴν ἀγορὰν τὰ ὅπλα
                        τοῖς μὲν ἐπαγαγομένοις οὐκ ἐπείθοντο ὥστε εὐθὺς ἔργου ἔχεσθαι καὶ ἰέναι ἐπὶ
                        τὰς οἰκίας τῶν ἐχθρῶν, γνώμην δ᾽ ἐποιοῦντο κηρύγμασί τε χρήσασθαι
                        ἐπιτηδείοις καὶ ἐς ξύμβασιν μᾶλλον καὶ φιλίαν τὴν πόλιν ἀγαγεῖν<add>καὶ
                            ἀνεῖπεν ὁ κῆρυξ, εἴ τις βούλεται κατὰ τὰ πάτρια τῶν πάντων βοιωτῶν
                            ξυμμαχεῖν, τίθεσθαι παρ᾽ αὑτοὺς τὰ ὅπλα</add>, νομίζοντες σφίσι ῥᾳδίως
                        τούτῳ τῷ τρόπῳ προσχωρήσειν τὴν πόλιν.</p>
                </div>
                <div
                    n="3"
                    type="chapter">
                    <p>οἱ δὲ πλαταιῆς ὡς ᾔσθοντο ἔνδον τε ὄντας τοὺς θηβαίους καὶ ἐξαπιναίως
                        κατειλημμένην τὴν πόλιν, καταδείσαντες καὶ νομίσαντες πολλῷ πλείους
                            ἐσεληλυθέναι<add>οὐ γὰρ ἑώρων ἐν τῇ νυκτί</add>πρὸς ξύμβασιν ἐχώρησαν
                        καὶ τοὺς λόγους δεξάμενοι ἡσύχαζον, ἄλλως τε καὶ ἐπειδὴ ἐς οὐδένα οὐδὲν
                        ἐνεωτέριζον. πράσσοντες δέ πως ταῦτα κατενόησαν οὐ πολλοὺς τοὺς θηβαίους
                        ὄντας καὶ ἐνόμισαν ἐπιθέμενοι ῥᾳδίως κρατήσειν· τῷ γὰρ πλήθει τῶν πλαταιῶν
                        οὐ βουλομένῳ ἦν τῶν ἀθηναίων ἀφίστασθαι. ἐδόκει οὖν ἐπιχειρητέα εἶναι, καὶ
                        ξυνελέγοντο διορύσσοντες τοὺς κοινοὺς τοίχους παρ᾽ ἀλλήλους, ὅπως μὴ διὰ τῶν
                        ὁδῶν φανεροὶ ὦσιν ἰόντες, ἁμάξας τε ἄνευ τῶν ὑποζυγίων ἐς τὰς ὁδοὺς
                        καθίστασαν, ἵνα ἀντὶ τείχους ᾖ, καὶ τἆλλα ἐξήρτυον ᾗ ἕκαστον ἐφαίνετο πρὸς
                        τὰ παρόντα ξύμφορον ἔσεσθαι. ἐπεὶ δὲ ὡς ἐκ τῶν δυνατῶν ἑτοῖμα ἦν, φυλάξαντες
                        ἔτι νύκτα καὶ αὐτὸ τὸ περίορθρον ἐχώρουν ἐκ τῶν οἰκιῶν ἐπ᾽ αὐτούς, ὅπως μὴ
                        κατὰ φῶς θαρσαλεωτέροις οὖσι προσφέροιντο καὶ σφίσιν ἐκ τοῦ ἴσου γίγνωνται,
                        ἀλλ᾽ ἐν νυκτὶ φοβερώτεροι ὄντες ἥσσους ὦσι τῆς σφετέρας ἐμπειρίας τῆς κατὰ
                        τὴν πόλιν. προσέβαλόν τε εὐθὺς καὶ ἐς χεῖρας ᾖσαν κατὰ τάχος.</p>
                </div>
                <div
                    n="4"
                    type="chapter">
                    <p>οἱ δ᾽ ὡς ἔγνωσαν ἐξηπατημένοι, ξυνεστρέφοντό τε ἐν σφίσιν αὐτοῖς καὶ τὰς
                        προσβολὰς ᾗ προσπίπτοιεν ἀπεωθοῦντο. καὶ δὶς μὲν ἢ τρὶς ἀπεκρούσαντο, ἔπειτα
                        πολλῷ θορύβῳ αὐτῶν τε προσβαλόντων καὶ τῶν γυναικῶν καὶ τῶν οἰκετῶν ἅμα ἀπὸ
                        τῶν οἰκιῶν κραυγῇ τε καὶ ὀλολυγῇ χρωμένων λίθοις τε καὶ κεράμῳ βαλλόντων,
                        καὶ ὑετοῦ ἅμα διὰ νυκτὸς πολλοῦ ἐπιγενομένου, ἐφοβήθησαν καὶ τραπόμενοι
                        ἔφευγον διὰ τῆς πόλεως, ἄπειροι μὲν ὄντες οἱ πλείους ἐν σκότῳ καὶ πηλῷ τῶν
                        διόδων ᾗ χρὴ σωθῆναι<add>καὶ γὰρ τελευτῶντος τοῦ μηνὸς τὰ γιγνόμενα
                        ἦν</add>, ἐμπείρους δὲ ἔχοντες τοὺς διώκοντας τοῦ μὴ ἐκφεύγειν, ὥστε
                        διεφθείροντο οἱ πολλοί. τῶν δὲ πλαταιῶν τις τὰς πύλας ᾗ ἐσῆλθον καὶ αἵπερ
                        ἦσαν μόναι ἀνεῳγμέναι ἔκλῃσε στυρακίῳ ἀκοντίου ἀντὶ βαλάνου χρησάμενος ἐς
                        τὸν μοχλόν, ὥστε μηδὲ ταύτῃ ἔξοδον ἔτι εἶναι. διωκόμενοι δὲ κατὰ τὴν πόλιν
                        οἱ μέν τινες αὐτῶν ἐπὶ τὸ τεῖχος ἀναβάντες ἔρριψαν ἐς τὸ ἔξω σφᾶς αὐτοὺς καὶ
                        διεφθάρησαν οἱ πλείους, οἱ δὲ κατὰ πύλας ἐρήμους γυναικὸς δούσης πέλεκυν
                        λαθόντες καὶ διακόψαντες τὸν μοχλὸν ἐξῆλθον οὐ πολλοί<add>αἴσθησις γὰρ
                            ταχεῖα ἐπεγένετο</add>, ἄλλοι δὲ ἄλλῃ τῆς πόλεως σποράδες ἀπώλλυντο. τὸ
                        δὲ πλεῖστον καὶ ὅσον μάλιστα ἦν ξυνεστραμμένον ἐσπίπτουσιν ἐς οἴκημα μέγα, ὃ
                        ἦν τοῦ τείχους καὶ αἱ θύραι ἀνεῳγμέναι ἔτυχον αὐτοῦ, οἰόμενοι πύλας τὰς
                        θύρας τοῦ οἰκήματος εἶναι καὶ ἄντικρυς δίοδον ἐς τὸ ἔξω. ὁρῶντες δὲ αὐτοὺς
                        οἱ πλαταιῆς ἀπειλημμένους ἐβουλεύοντο εἴτε κατακαύσωσιν ὥσπερ ἔχουσιν,
                        ἐμπρήσαντες τὸ οἴκημα, εἴτε τι ἄλλο χρήσωνται. τέλος δὲ οὗτοί τε καὶ ὅσοι
                        ἄλλοι τῶν θηβαίων περιῆσαν κατὰ τὴν πόλιν πλανώμενοι, ξυνέβησαν τοῖς
                        πλαταιεῦσι παραδοῦναι σφᾶς τε αὐτοὺς καὶ τὰ ὅπλα χρήσασθαι ὅτι ἂν βούλωνται.
                        οἱ μὲν δὴ ἐν τῇ πλαταίᾳ οὕτως ἐπεπράγεσαν·</p>
                </div>
                <div
                    n="5"
                    type="chapter">
                    <p>οἱ δ᾽ ἄλλοι θηβαῖοι, οὓς ἔδει ἔτι τῆς νυκτὸς παραγενέσθαι πανστρατιᾷ, εἴ τι
                        ἄρα μὴ προχωροίη τοῖς ἐσεληλυθόσι, τῆς ἀγγελίας ἅμα καθ᾽ ὁδὸν αὐτοῖς
                        ῥηθείσης περὶ τῶν γεγενημένων ἐπεβοήθουν. ἀπέχει δὲ ἡ πλάταια τῶν θηβῶν
                        σταδίους ἑβδομήκοντα, καὶ τὸ ὕδωρ τὸ γενόμενον τῆς νυκτὸς ἐποίησε βραδύτερον
                        αὐτοὺς ἐλθεῖν· ὁ γὰρ ἀσωπὸς ποταμὸς ἐρρύη μέγας καὶ οὐ ῥᾳδίως διαβατὸς ἦν.
                        πορευόμενοί τε ἐν ὑετῷ καὶ τὸν ποταμὸν μόλις διαβάντες ὕστερον παρεγένοντο,
                        ἤδη τῶν ἀνδρῶν τῶν μὲν διεφθαρμένων, τῶν δὲ ζώντων ἐχομένων. ὡς δ᾽ ᾔσθοντο
                        οἱ θηβαῖοι τὸ γεγενημένον, ἐπεβούλευον τοῖς ἔξω τῆς πόλεως τῶν πλαταιῶν·
                        ἦσαν γὰρ καὶ ἄνθρωποι κατὰ τοὺς ἀγροὺς καὶ κατασκευή, οἷα ἀπροσδοκήτου κακοῦ
                        ἐν εἰρήνῃ γενομένου· ἐβούλοντο γὰρ σφίσιν, εἴ τινα λάβοιεν, ὑπάρχειν ἀντὶ
                        τῶν ἔνδον, ἢν ἄρα τύχωσί τινες ἐζωγρημένοι. καὶ οἱ μὲν ταῦτα διενοοῦντο, οἱ
                        δὲ πλαταιῆς ἔτι διαβουλευομένων αὐτῶν ὑποτοπήσαντες τοιοῦτόν τι ἔσεσθαι καὶ
                        δείσαντες περὶ τοῖς ἔξω κήρυκα ἐξέπεμψαν παρὰ τοὺς θηβαίους, λέγοντες ὅτι
                        οὔτε τὰ πεποιημένα ὅσια δράσειαν ἐν σπονδαῖς σφῶν πειράσαντες καταλαβεῖν τὴν
                        πόλιν, τά τε ἔξω ἔλεγον αὐτοῖς μὴ ἀδικεῖν· εἰ δὲ μή, καὶ αὐτοὶ ἔφασαν αὐτῶν
                        τοὺς ἄνδρας ἀποκτενεῖν οὓς ἔχουσι ζῶντας· ἀναχωρησάντων δὲ πάλιν ἐκ τῆς γῆς
                        ἀποδώσειν αὐτοῖς τοὺς ἄνδρας. θηβαῖοι μὲν ταῦτα λέγουσι καὶ ἐπομόσαι φασὶν
                        αὐτούς· πλαταιῆς δ᾽ οὐχ ὁμολογοῦσι τοὺς ἄνδρας εὐθὺς ὑποσχέσθαι ἀποδώσειν,
                        ἀλλὰ λόγων πρῶτον γενομένων ἤν τι ξυμβαίνωσι, καὶ ἐπομόσαι οὔ φασιν. ἐκ δ᾽
                        οὖν τῆς γῆς ἀνεχώρησαν οἱ θηβαῖοι οὐδὲν ἀδικήσαντες· οἱ δὲ πλαταιῆς ἐπειδὴ
                        τὰ ἐκ τῆς χώρας κατὰ τάχος ἐσεκομίσαντο, ἀπέκτειναν τοὺς ἄνδρας εὐθύς. ἦσαν
                        δὲ ὀγδοήκοντα καὶ ἑκατὸν οἱ ληφθέντες, καὶ εὐρύμαχος εἷς αὐτῶν ἦν, πρὸς ὃν
                        ἔπραξαν οἱ προδιδόντες.</p>
                </div>
                <div
                    n="6"
                    type="chapter">
                    <p>τοῦτο δὲ ποιήσαντες ἔς τε τὰς ἀθήνας ἄγγελον ἔπεμπον καὶ τοὺς νεκροὺς
                        ὑποσπόνδους ἀπέδοσαν τοῖς θηβαίοις, τά τε ἐν τῇ πόλει καθίσταντο πρὸς τὰ
                        παρόντα ᾗ ἐδόκει αὐτοῖς. τοῖς δ᾽ ἀθηναίοις ἠγγέλθη εὐθὺς τὰ περὶ τῶν
                        πλαταιῶν γεγενημένα, καὶ βοιωτῶν τε παραχρῆμα ξυνέλαβον ὅσοι ἦσαν ἐν τῇ
                        ἀττικῇ καὶ ἐς τὴν πλάταιαν ἔπεμψαν κήρυκα, κελεύοντες εἰπεῖν μηδὲν νεώτερον
                        ποιεῖν περὶ τῶν ἀνδρῶν οὓς ἔχουσι θηβαίων, πρὶν ἄν τι καὶ αὐτοὶ βουλεύσωσι
                        περὶ αὐτῶν· οὐ γὰρ ἠγγέλθη αὐτοῖς ὅτι τεθνηκότες εἶεν. ἅμα γὰρ τῇ ἐσόδῳ
                        γιγνομένῃ τῶν θηβαίων ὁ πρῶτος ἄγγελος ἐξῄει, ὁ δὲ δεύτερος ἄρτι νενικημένων
                        τε καὶ ξυνειλημμένων· καὶ τῶν ὕστερον οὐδὲν ᾔδεσαν. οὕτω δὴ οὐκ εἰδότες οἱ
                        ἀθηναῖοι ἐπέστελλον· ὁ δὲ κῆρυξ ἀφικόμενος ηὗρε τοὺς ἄνδρας διεφθαρμένους.
                        καὶ μετὰ ταῦτα οἱ ἀθηναῖοι στρατεύσαντες ἐς πλάταιαν σῖτόν τε ἐσήγαγον καὶ
                        φρουροὺς ἐγκατέλιπον, τῶν τε ἀνθρώπων τοὺς ἀχρειοτάτους ξὺν γυναιξὶ καὶ
                        παισὶν ἐξεκόμισαν.</p>
                </div>
                <div
                    n="7"
                    type="chapter">
                    <p>γεγενημένου δὲ τοῦ ἐν πλαταιαῖς ἔργου καὶ λελυμένων λαμπρῶς τῶν σπονδῶν οἱ
                        ἀθηναῖοι παρεσκευάζοντο ὡς πολεμήσοντες, παρεσκευάζοντο δὲ καὶ λακεδαιμόνιοι
                        καὶ οἱ ξύμμαχοι, πρεσβείας τε μέλλοντες πέμπειν παρὰ βασιλέα καὶ ἄλλοσε πρὸς
                        τοὺς βαρβάρους, εἴ ποθέν τινα ὠφελίαν ἤλπιζον ἑκάτεροι προσλήψεσθαι, πόλεις
                        τε ξυμμαχίδας ποιούμενοι ὅσαι ἦσαν ἐκτὸς τῆς ἑαυτῶν δυνάμεως. καὶ
                        λακεδαιμονίοις μὲν πρὸς ταῖς αὐτοῦ ὑπαρχούσαις ἐξ ἰταλίας καὶ σικελίας τοῖς
                        τἀκείνων ἑλομένοις ναῦς ἐπετάχθη ποιεῖσθαι κατὰ μέγεθος τῶν πόλεων, ὡς ἐς
                        τὸν πάντα ἀριθμὸν πεντακοσίων νεῶν ἐσομένων, καὶ ἀργύριον ῥητὸν ἑτοιμάζειν,
                        τά τε ἄλλα ἡσυχάζοντας καὶ ἀθηναίους δεχομένους μιᾷ νηὶ ἕως ἂν ταῦτα
                        παρασκευασθῇ. ἀθηναῖοι δὲ τήν τε ὑπάρχουσαν ξυμμαχίαν ἐξήταζον καὶ ἐς τὰ
                        περὶ πελοπόννησον μᾶλλον χωρία ἐπρεσβεύοντο, κέρκυραν καὶ κεφαλληνίαν καὶ
                        ἀκαρνᾶνας καὶ ζάκυνθον, ὁρῶντες, εἰ σφίσι φίλια ταῦτ᾽ εἴη βεβαίως, πέριξ τὴν
                        πελοπόννησον καταπολεμήσοντες.</p>
                </div>
                <div
                    n="8"
                    type="chapter">
                    <p>ὀλίγον τε ἐπενόουν οὐδὲν ἀμφότεροι, ἀλλ᾽ ἔρρωντο ἐς τὸν πόλεμον οὐκ
                        ἀπεικότως· ἀρχόμενοι γὰρ πάντες ὀξύτερον ἀντιλαμβάνονται, τότε δὲ καὶ νεότης
                        πολλὴ μὲν οὖσα ἐν τῇ πελοποννήσῳ, πολλὴ δ᾽ ἐν ταῖς ἀθήναις οὐκ ἀκουσίως ὑπὸ
                        ἀπειρίας ἥπτετο τοῦ πολέμου, ἥ τε ἄλλη ἑλλὰς ἅπασα μετέωρος ἦν ξυνιουσῶν τῶν
                        πρώτων πόλεων. καὶ πολλὰ μὲν λόγια ἐλέγετο, πολλὰ δὲ χρησμολόγοι ᾖδον ἔν τε
                        τοῖς μέλλουσι πολεμήσειν καὶ ἐν ταῖς ἄλλαις πόλεσιν. ἔτι δὲ δῆλος ἐκινήθη
                        ὀλίγον πρὸ τούτων, πρότερον οὔπω σεισθεῖσα ἀφ᾽ οὗ ἕλληνες μέμνηνται· ἐλέγετο
                        δὲ καὶ ἐδόκει ἐπὶ τοῖς μέλλουσι γενήσεσθαι σημῆναι. εἴ τέ τι ἄλλο
                        τοιουτότροπον ξυνέβη γενέσθαι, πάντα ἀνεζητεῖτο. ἡ δὲ εὔνοια παρὰ πολὺ
                        ἐποίει τῶν ἀνθρώπων μᾶλλον ἐς τοὺς λακεδαιμονίους, ἄλλως τε καὶ προειπόντων
                        ὅτι τὴν ἑλλάδα ἐλευθεροῦσιν. ἔρρωτό τε πᾶς καὶ ἰδιώτης καὶ πόλις εἴ τι
                        δύναιτο καὶ λόγῳ καὶ ἔργῳ ξυνεπιλαμβάνειν αὐτοῖς· ἐν τούτῳ τε κεκωλῦσθαι
                        ἐδόκει ἑκάστῳ τὰ πράγματα ᾧ μή τις αὐτὸς παρέσται. οὕτως<add>ἐν</add>ὀργῇ
                        εἶχον οἱ πλείους τοὺς ἀθηναίους, οἱ μὲν τῆς ἀρχῆς ἀπολυθῆναι βουλόμενοι, οἱ
                        δὲ μὴ ἀρχθῶσι φοβούμενοι.</p>
                </div>
                <div
                    n="9"
                    type="chapter">
                    <p>παρασκευῇ μὲν οὖν καὶ γνώμῃ τοιαύτῃ ὥρμηντο, πόλεις δὲ ἑκάτεροι τάσδε ἔχοντες
                        ξυμμάχους ἐς τὸν πόλεμον καθίσταντο. λακεδαιμονίων μὲν οἵδε ξύμμαχοι·
                        πελοποννήσιοι μὲν οἱ ἐντὸς ἰσθμοῦ πάντες πλὴν ἀργείων καὶ ἀχαιῶν<add>τούτοις
                            δὲ ἐς ἀμφοτέρους φιλία ἦν· πελληνῆς δὲ ἀχαιῶν μόνοι ξυνεπολέμουν τὸ
                            πρῶτον, ἔπειτα δὲ ὕστερον καὶ ἅπαντες</add>, ἔξω δὲ πελοποννήσου
                        μεγαρῆς, βοιωτοί, λοκροί, φωκῆς, ἀμπρακιῶται, λευκάδιοι, ἀνακτόριοι. τούτων
                        ναυτικὸν παρείχοντο κορίνθιοι, μεγαρῆς, σικυώνιοι, πελληνῆς, ἠλεῖοι,
                        ἀμπρακιῶται, λευκάδιοι, ἱππέας δὲ βοιωτοί, φωκῆς, λοκροί· αἱ δ᾽ ἄλλαι πόλεις
                        πεζὸν παρεῖχον. αὕτη μὲν λακεδαιμονίων ξυμμαχία· ἀθηναίων δὲ χῖοι, λέσβιοι,
                        πλαταιῆς, μεσσήνιοι οἱ ἐν ναυπάκτῳ, ἀκαρνάνων οἱ πλείους, κερκυραῖοι,
                        ζακύνθιοι, καὶ ἄλλαι πόλεις αἱ ὑποτελεῖς οὖσαι ἐν ἔθνεσι τοσοῖσδε, καρία ἡ
                        ἐπὶ θαλάσσῃ, δωριῆς καρσὶ πρόσοικοι, ἰωνία, ἑλλήσποντος, τὰ ἐπὶ θρᾴκης,
                        νῆσοι ὅσαι ἐντὸς πελοποννήσου καὶ κρήτης πρὸς ἥλιον ἀνίσχοντα, πᾶσαι αἱ
                        κυκλάδες πλὴν μήλου καὶ θήρας. τούτων ναυτικὸν παρείχοντο χῖοι, λέσβιοι,
                        κερκυραῖοι, οἱ δ᾽ ἄλλοι πεζὸν καὶ χρήματα. ξυμμαχία μὲν αὕτη ἑκατέρων καὶ
                        παρασκευὴ ἐς τὸν πόλεμον ἦν.</p>
                </div>
                <div
                    n="10"
                    type="chapter">
                    <p>οἱ δὲ λακεδαιμόνιοι μετὰ τὰ ἐν πλαταιαῖς εὐθὺς περιήγγελλον κατὰ τὴν
                        πελοπόννησον καὶ τὴν ἔξω ξυμμαχίδα στρατιὰν παρασκευάζεσθαι ταῖς πόλεσι τά
                        τε ἐπιτήδεια οἷα εἰκὸς ἐπὶ ἔξοδον ἔκδημον ἔχειν, ὡς ἐσβαλοῦντες ἐς τὴν
                        ἀττικήν. ἐπειδὴ δὲ ἑκάστοις ἑτοῖμα γίγνοιτο, κατὰ τὸν χρόνον τὸν εἰρημένον
                        ξυνῇσαν τὰ δύο μέρη ἀπὸ πόλεως ἑκάστης ἐς τὸν ἰσθμόν. καὶ ἐπειδὴ πᾶν τὸ
                        στράτευμα ξυνειλεγμένον ἦν, ἀρχίδαμος ὁ βασιλεὺς τῶν λακεδαιμονίων, ὅσπερ
                        ἡγεῖτο τῆς ἐξόδου ταύτης, ξυγκαλέσας τοὺς στρατηγοὺς τῶν πόλεων πασῶν καὶ
                        τοὺς μάλιστα ἐν τέλει καὶ ἀξιολογωτάτους παρῄνει τοιάδε.</p>
                </div>
                <div
                    n="11"
                    type="chapter">
                    <p><quote>ἄνδρες πελοποννήσιοι καὶ ξύμμαχοι, καὶ οἱ πατέρες ἡμῶν πολλὰς
                            στρατείας καὶ ἐν αὐτῇ πελοποννήσῳ καὶ ἔξω ἐποιήσαντο, καὶ ἡμῶν αὐτῶν οἱ
                            πρεσβύτεροι οὐκ ἄπειροι πολέμων εἰσίν· ὅμως δὲ τῆσδε οὔπω μείζονα
                            παρασκευὴν ἔχοντες ἐξήλθομεν, ἀλλὰ καὶ ἐπὶ πόλιν δυνατωτάτην νῦν
                            ἐρχόμεθα καὶ αὐτοὶ πλεῖστοι καὶ ἄριστοι στρατεύοντες. δίκαιον οὖν ἡμᾶς
                            μήτε τῶν πατέρων χείρους φαίνεσθαι μήτε ἡμῶν αὐτῶν τῆς δόξης
                            ἐνδεεστέρους. ἡ γὰρ ἑλλὰς πᾶσα τῇδε τῇ ὁρμῇ ἐπῆρται καὶ προσέχει τὴν
                            γνώμην, εὔνοιαν ἔχουσα διὰ τὸ ἀθηναίων ἔχθος πρᾶξαι ἡμᾶς ἃ ἐπινοοῦμεν.
                            οὔκουν χρή, εἴ τῳ καὶ δοκοῦμεν πλήθει ἐπιέναι καὶ ἀσφάλεια πολλὴ εἶναι
                            μὴ ἂν ἐλθεῖν τοὺς ἐναντίους ἡμῖν διὰ μάχης, τούτων ἕνεκα ἀμελέστερόν τι
                            παρεσκευασμένους χωρεῖν, ἀλλὰ καὶ πόλεως ἑκάστης ἡγεμόνα καὶ στρατιώτην
                            τὸ καθ᾽ αὑτὸν αἰεὶ προσδέχεσθαι ἐς κίνδυνόν τινα ἥξειν. ἄδηλα γὰρ τὰ τῶν
                            πολέμων, καὶ ἐξ ὀλίγου τὰ πολλὰ καὶ δι᾽ ὀργῆς αἱ ἐπιχειρήσεις γίγνονται·
                            πολλάκις τε τὸ ἔλασσον πλῆθος δεδιὸς ἄμεινον ἠμύνατο τοὺς πλέονας διὰ τὸ
                            καταφρονοῦντας ἀπαρασκεύους γενέσθαι. χρὴ δὲ αἰεὶ ἐν τῇ πολεμίᾳ τῇ μὲν
                            γνώμῃ θαρσαλέους στρατεύειν, τῷ δ᾽ ἔργῳ δεδιότας παρεσκευάσθαι· οὕτω γὰρ
                            πρός τε τὸ ἐπιέναι τοῖς ἐναντίοις εὐψυχότατοι ἂν εἶεν πρός τε τὸ
                            ἐπιχειρεῖσθαι ἀσφαλέστατοι. ἡμεῖς δὲ οὐδ᾽ ἐπὶ ἀδύνατον ἀμύνεσθαι οὕτω
                            πόλιν ἐρχόμεθα, ἀλλὰ τοῖς πᾶσιν ἄριστα παρεσκευασμένην, ὥστε χρὴ καὶ
                            πάνυ ἐλπίζειν διὰ μάχης ἰέναι αὐτούς, εἰ μὴ καὶ νῦν ὥρμηνται ἐν ᾧ οὔπω
                            πάρεσμεν, ἀλλ᾽ ὅταν ἐν τῇ γῇ ὁρῶσιν ἡμᾶς δῃοῦντάς τε καὶ τἀκείνων
                            φθείροντας. πᾶσι γὰρ ἐν τοῖς ὄμμασι καὶ ἐν τῷ παραυτίκα ὁρᾶν πάσχοντάς
                            τι ἄηθες ὀργὴ προσπίπτει· καὶ οἱ λογισμῷ ἐλάχιστα χρώμενοι θυμῷ πλεῖστα
                            ἐς ἔργον καθίστανται. ἀθηναίους δὲ καὶ πλέον τι τῶν ἄλλων εἰκὸς τοῦτο
                            δρᾶσαι, οἳ ἄρχειν τε τῶν ἄλλων ἀξιοῦσι καὶ ἐπιόντες τὴν τῶν πέλας δῃοῦν
                            μᾶλλον ἢ τὴν αὑτῶν ὁρᾶν. ὡς οὖν ἐπὶ τοσαύτην πόλιν στρατεύοντες καὶ
                            μεγίστην δόξαν οἰσόμενοι τοῖς τε προγόνοις καὶ ἡμῖν αὐτοῖς ἐπ᾽ ἀμφότερα
                            ἐκ τῶν ἀποβαινόντων, ἕπεσθ᾽ ὅπῃ ἄν τις ἡγῆται, κόσμον καὶ φυλακὴν περὶ
                            παντὸς ποιούμενοι καὶ τὰ παραγγελλόμενα ὀξέως δεχόμενοι· κάλλιστον γὰρ
                            τόδε καὶ ἀσφαλέστατον, πολλοὺς ὄντας ἑνὶ κόσμῳ χρωμένους
                            φαίνεσθαι.</quote></p>
                </div>
                <div
                    n="12"
                    type="chapter">
                    <p>τοσαῦτα εἰπὼν καὶ διαλύσας τὸν ξύλλογον ὁ ἀρχίδαμος μελήσιππον πρῶτον
                        ἀποστέλλει ἐς τὰς ἀθήνας τὸν διακρίτου ἄνδρα σπαρτιάτην, εἴ τι ἄρα μᾶλλον
                        ἐνδοῖεν οἱ ἀθηναῖοι ὁρῶντες σφᾶς ἤδη ἐν ὁδῷ ὄντας. οἱ δὲ οὐ προσεδέξαντο
                        αὐτὸν ἐς τὴν πόλιν οὐδ᾽ ἐπὶ τὸ κοινόν· ἦν γὰρ περικλέους γνώμη πρότερον
                        νενικηκυῖα κήρυκα καὶ πρεσβείαν μὴ προσδέχεσθαι λακεδαιμονίων
                        ἐξεστρατευμένων· ἀποπέμπουσιν οὖν αὐτὸν πρὶν ἀκοῦσαι καὶ ἐκέλευον ἐκτὸς ὅρων
                        εἶναι αὐθημερόν, τό τε λοιπὸν ἀναχωρήσαντας ἐπὶ τὰ σφέτερα αὐτῶν, ἤν τι
                        βούλωνται, πρεσβεύεσθαι. ξυμπέμπουσί τε τῷ μελησίππῳ ἀγωγούς, ὅπως μηδενὶ
                        ξυγγένηται. ὁ δ᾽ ἐπειδὴ ἐπὶ τοῖς ὁρίοις ἐγένετο καὶ ἔμελλε διαλύσεσθαι,
                        τοσόνδε εἰπὼν ἐπορεύετο ὅτι<quote>ἥδε ἡ ἡμέρα τοῖς ἕλλησι μεγάλων κακῶν
                            ἄρξει.</quote>ὡς δὲ ἀφίκετο ἐς τὸ στρατόπεδον καὶ ἔγνω ὁ ἀρχίδαμος ὅτι
                        οἱ ἀθηναῖοι οὐδέν πω ἐνδώσουσιν, οὕτω δὴ ἄρας τῷ στρατῷ προυχώρει ἐς τὴν γῆν
                        αὐτῶν. βοιωτοὶ δὲ μέρος μὲν τὸ σφέτερον καὶ τοὺς ἱππέας παρείχοντο
                        πελοποννησίοις ξυστρατεύειν, τοῖς δὲ λειπομένοις ἐς πλάταιαν ἐλθόντες τὴν
                        γῆν ἐδῄουν.</p>
                </div>
                <div
                    n="13"
                    type="chapter">
                    <p>ἔτι δὲ τῶν πελοποννησίων ξυλλεγομένων τε ἐς τὸν ἰσθμὸν καὶ ἐν ὁδῷ ὄντων, πρὶν
                        ἐσβαλεῖν ἐς τὴν ἀττικήν, περικλῆς ὁ ξανθίππου στρατηγὸς ὢν ἀθηναίων δέκατος
                        αὐτός, ὡς ἔγνω τὴν ἐσβολὴν ἐσομένην, ὑποτοπήσας, ὅτι ἀρχίδαμος αὐτῷ ξένος ὢν
                        ἐτύγχανε, μὴ πολλάκις ἢ αὐτὸς ἰδίᾳ βουλόμενος χαρίζεσθαι τοὺς ἀγροὺς αὐτοῦ
                        παραλίπῃ καὶ μὴ δῃώσῃ, ἢ καὶ λακεδαιμονίων κελευσάντων ἐπὶ διαβολῇ τῇ ἑαυτοῦ
                        γένηται τοῦτο, ὥσπερ καὶ τὰ ἄγη ἐλαύνειν προεῖπον ἕνεκα ἐκείνου, προηγόρευε
                        τοῖς ἀθηναίοις ἐν τῇ ἐκκλησίᾳ ὅτι ἀρχίδαμος μέν οἱ ξένος εἴη, οὐ μέντοι ἐπὶ
                        κακῷ γε τῆς πόλεως γένοιτο, τοὺς δὲ ἀγροὺς τοὺς ἑαυτοῦ καὶ οἰκίας ἢν ἄρα μὴ
                        δῃώσωσιν οἱ πολέμιοι ὥσπερ καὶ τὰ τῶν ἄλλων, ἀφίησιν αὐτὰ δημόσια εἶναι καὶ
                        μηδεμίαν οἱ ὑποψίαν κατὰ ταῦτα γίγνεσθαι. παρῄνει δὲ καὶ περὶ τῶν παρόντων
                        ἅπερ καὶ πρότερον, παρασκευάζεσθαί τε ἐς τὸν πόλεμον καὶ τὰ ἐκ τῶν ἀγρῶν
                        ἐσκομίζεσθαι, ἔς τε μάχην μὴ ἐπεξιέναι, ἀλλὰ τὴν πόλιν ἐσελθόντας φυλάσσειν,
                        καὶ τὸ ναυτικόν, ᾗπερ ἰσχύουσιν, ἐξαρτύεσθαι, τά τε τῶν ξυμμάχων διὰ χειρὸς
                        ἔχειν, λέγων τὴν ἰσχὺν αὐτοῖς ἀπὸ τούτων εἶναι τῶν χρημάτων τῆς προσόδου, τὰ
                        δὲ πολλὰ τοῦ πολέμου γνώμῃ καὶ χρημάτων περιουσίᾳ κρατεῖσθαι. θαρσεῖν τε
                        ἐκέλευε προσιόντων μὲν ἑξακοσίων ταλάντων ὡς ἐπὶ τὸ πολὺ φόρου κατ᾽ ἐνιαυτὸν
                        ἀπὸ τῶν ξυμμάχων τῇ πόλει ἄνευ τῆς ἄλλης προσόδου, ὑπαρχόντων δὲ ἐν τῇ
                        ἀκροπόλει ἔτι τότε ἀργυρίου ἐπισήμου ἑξακισχιλίων ταλάντων<add>τὰ γὰρ
                            πλεῖστα τριακοσίων ἀποδέοντα μύρια ἐγένετο, ἀφ᾽ ὧν ἔς τε τὰ προπύλαια
                            τῆς ἀκροπόλεως καὶ τἆλλα οἰκοδομήματα καὶ ἐς ποτείδαιαν ἀπανηλώθη</add>,
                        χωρὶς δὲ χρυσίου ἀσήμου καὶ ἀργυρίου ἔν τε ἀναθήμασιν ἰδίοις καὶ δημοσίοις
                        καὶ ὅσα ἱερὰ σκεύη περί τε τὰς πομπὰς καὶ τοὺς ἀγῶνας καὶ σκῦλα μηδικὰ καὶ
                        εἴ τι τοιουτότροπον, οὐκ ἐλάσσονος<add>ἦν</add>ἢ πεντακοσίων ταλάντων. ἔτι
                        δὲ καὶ τὰ ἐκ τῶν ἄλλων ἱερῶν προσετίθει χρήματα οὐκ ὀλίγα, οἷς χρήσεσθαι
                        αὐτούς, καὶ ἢν πάνυ ἐξείργωνται πάντων, καὶ αὐτῆς τῆς θεοῦ τοῖς
                        περικειμένοις χρυσίοις· ἀπέφαινε δ᾽ ἔχον τὸ ἄγαλμα τεσσαράκοντα τάλαντα
                        σταθμὸν χρυσίου ἀπέφθου, καὶ περιαιρετὸν εἶναι ἅπαν. χρησαμένους τε ἐπὶ
                        σωτηρίᾳ ἔφη χρῆναι μὴ ἐλάσσω ἀντικαταστῆσαι πάλιν. χρήμασι μὲν οὖν οὕτως
                        ἐθάρσυνεν αὐτούς, ὁπλίτας δὲ τρισχιλίους καὶ μυρίους εἶναι ἄνευ τῶν ἐν τοῖς
                        φρουρίοις καὶ τῶν παρ᾽ ἔπαλξιν ἑξακισχιλίων καὶ μυρίων. τοσοῦτοι γὰρ
                        ἐφύλασσον τὸ πρῶτον ὁπότε οἱ πολέμιοι ἐσβάλοιεν, ἀπό τε τῶν πρεσβυτάτων καὶ
                        τῶν νεωτάτων, καὶ μετοίκων ὅσοι ὁπλῖται ἦσαν. τοῦ τε γὰρ φαληρικοῦ τείχους
                        στάδιοι ἦσαν πέντε καὶ τριάκοντα πρὸς τὸν κύκλον τοῦ ἄστεως, καὶ αὐτοῦ τοῦ
                        κύκλου τὸ φυλασσόμενον τρεῖς καὶ τεσσαράκοντα<add>ἔστι δὲ αὐτοῦ ὃ καὶ
                            ἀφύλακτον ἦν, τὸ μεταξὺ τοῦ τε μακροῦ καὶ τοῦ φαληρικοῦ</add>, τὰ δὲ
                        μακρὰ τείχη πρὸς τὸν πειραιᾶ τεσσαράκοντα σταδίων, ὧν τὸ ἔξωθεν ἐτηρεῖτο·
                        καὶ τοῦ πειραιῶς ξὺν μουνιχίᾳ ἑξήκοντα μὲν σταδίων ὁ ἅπας περίβολος, τὸ δ᾽
                        ἐν φυλακῇ ὂν ἥμισυ τούτου. ἱππέας δὲ ἀπέφαινε διακοσίους καὶ χιλίους ξὺν
                        ἱπποτοξόταις, ἑξακοσίους δὲ καὶ χιλίους τοξότας, καὶ τριήρεις τὰς πλωίμους
                        τριακοσίας. ταῦτα γὰρ ὑπῆρχεν ἀθηναίοις καὶ οὐκ ἐλάσσω ἕκαστα τούτων, ὅτε ἡ
                        ἐσβολὴ τὸ πρῶτον ἔμελλε πελοποννησίων ἔσεσθαι καὶ ἐς τὸν πόλεμον καθίσταντο.
                        ἔλεγε δὲ καὶ ἄλλα οἷάπερ εἰώθει περικλῆς ἐς ἀπόδειξιν τοῦ περιέσεσθαι τῷ
                        πολέμῳ.</p>
                </div>
                <div
                    n="14"
                    type="chapter">
                    <p>οἱ δὲ ἀθηναῖοι ἀκούσαντες ἀνεπείθοντό τε καὶ ἐσεκομίζοντο ἐκ τῶν ἀγρῶν παῖδας
                        καὶ γυναῖκας καὶ τὴν ἄλλην κατασκευὴν ᾗ κατ᾽ οἶκον ἐχρῶντο, καὶ αὐτῶν τῶν
                        οἰκιῶν καθαιροῦντες τὴν ξύλωσιν· πρόβατα δὲ καὶ ὑποζύγια ἐς τὴν εὔβοιαν
                        διεπέμψαντο καὶ ἐς τὰς νήσους τὰς ἐπικειμένας. χαλεπῶς δὲ αὐτοῖς διὰ τὸ αἰεὶ
                        εἰωθέναι τοὺς πολλοὺς ἐν τοῖς ἀγροῖς διαιτᾶσθαι ἡ ἀνάστασις ἐγίγνετο.</p>
                </div>
                <div
                    n="15"
                    type="chapter">
                    <p>ξυνεβεβήκει δὲ ἀπὸ τοῦ πάνυ ἀρχαίου ἑτέρων μᾶλλον ἀθηναίοις τοῦτο. ἐπὶ γὰρ
                        κέκροπος καὶ τῶν πρώτων βασιλέων ἡ ἀττικὴ ἐς θησέα αἰεὶ κατὰ πόλεις ᾠκεῖτο
                        πρυτανεῖά τε ἐχούσας καὶ ἄρχοντας, καὶ ὁπότε μή τι δείσειαν, οὐ ξυνῇσαν
                        βουλευσόμενοι ὡς τὸν βασιλέα, ἀλλ᾽ αὐτοὶ ἕκαστοι ἐπολίτευον καὶ ἐβουλεύοντο·
                        καί τινες καὶ ἐπολέμησάν ποτε αὐτῶν, ὥσπερ καὶ ἐλευσίνιοι μετ᾽ εὐμόλπου πρὸς
                        ἐρεχθέα. ἐπειδὴ δὲ θησεὺς ἐβασίλευσε, γενόμενος μετὰ τοῦ ξυνετοῦ καὶ δυνατὸς
                        τά τε ἄλλα διεκόσμησε τὴν χώραν καὶ καταλύσας τῶν ἄλλων πόλεων τά τε
                        βουλευτήρια καὶ τὰς ἀρχὰς ἐς τὴν νῦν πόλιν οὖσαν, ἓν βουλευτήριον ἀποδείξας
                        καὶ πρυτανεῖον, ξυνῴκισε πάντας, καὶ νεμομένους τὰ αὑτῶν ἑκάστους ἅπερ καὶ
                        πρὸ τοῦ ἠνάγκασε μιᾷ πόλει ταύτῃ χρῆσθαι, ἣ ἁπάντων ἤδη ξυντελούντων ἐς
                        αὐτὴν μεγάλη γενομένη παρεδόθη ὑπὸ θησέως τοῖς ἔπειτα· καὶ ξυνοίκια ἐξ
                        ἐκείνου ἀθηναῖοι ἔτι καὶ νῦν τῇ θεῷ ἑορτὴν δημοτελῆ ποιοῦσιν. τὸ δὲ πρὸ τοῦ
                        ἡ ἀκρόπολις ἡ νῦν οὖσα πόλις ἦν, καὶ τὸ ὑπ᾽ αὐτὴν πρὸς νότον μάλιστα
                        τετραμμένον. τεκμήριον δέ· τὰ γὰρ ἱερὰ ἐν αὐτῇ τῇ ἀκροπόλει καὶ ἄλλων θεῶν
                        ἐστὶ καὶ τὰ ἔξω πρὸς τοῦτο τὸ μέρος τῆς πόλεως μᾶλλον ἵδρυται, τό τε τοῦ
                        διὸς τοῦ ὀλυμπίου καὶ τὸ πύθιον καὶ τὸ τῆς γῆς καὶ τὸ<add>τοῦ</add>ἐν
                        λίμναις διονύσου, ᾧ τὰ ἀρχαιότερα διονύσια<add>τῇ δωδεκάτῃ</add>ποιεῖται ἐν
                        μηνὶ ἀνθεστηριῶνι, ὥσπερ καὶ οἱ ἀπ᾽ ἀθηναίων ἴωνες ἔτι καὶ νῦν νομίζουσιν.
                        ἵδρυται δὲ καὶ ἄλλα ἱερὰ ταύτῃ ἀρχαῖα. καὶ τῇ κρήνῃ τῇ νῦν μὲν τῶν τυράννων
                        οὕτω σκευασάντων ἐννεακρούνῳ καλουμένῃ, τὸ δὲ πάλαι φανερῶν τῶν πηγῶν οὐσῶν
                        καλλιρρόῃ ὠνομασμένῃ, ἐκεῖνοί τε ἐγγὺς οὔσῃ τὰ πλείστου ἄξια ἐχρῶντο, καὶ
                        νῦν ἔτι ἀπὸ τοῦ ἀρχαίου πρό τε γαμικῶν καὶ ἐς ἄλλα τῶν ἱερῶν νομίζεται τῷ
                        ὕδατι χρῆσθαι· καλεῖται δὲ διὰ τὴν παλαιὰν ταύτῃ κατοίκησιν καὶ ἡ ἀκρόπολις
                        μέχρι τοῦδε ἔτι ὑπ᾽ ἀθηναίων πόλις.</p>
                </div>
                <div
                    n="16"
                    type="chapter">
                    <p>τῇ τε οὖν ἐπὶ πολὺ κατὰ τὴν χώραν αὐτονόμῳ οἰκήσει μετεῖχον οἱ ἀθηναῖοι, καὶ
                        ἐπειδὴ ξυνῳκίσθησαν, διὰ τὸ ἔθος ἐν τοῖς ἀγροῖς ὅμως οἱ πλείους τῶν τε
                        ἀρχαίων καὶ τῶν ὕστερον μέχρι τοῦδε τοῦ πολέμου γενόμενοί τε καὶ οἰκήσαντες
                        οὐ ῥᾳδίως πανοικεσίᾳ τὰς μεταναστάσεις ἐποιοῦντο, ἄλλως τε καὶ ἄρτι
                        ἀνειληφότες τὰς κατασκευὰς μετὰ τὰ μηδικά· ἐβαρύνοντο δὲ καὶ χαλεπῶς ἔφερον
                        οἰκίας τε καταλείποντες καὶ ἱερὰ ἃ διὰ παντὸς ἦν αὐτοῖς ἐκ τῆς κατὰ τὸ
                        ἀρχαῖον πολιτείας πάτρια δίαιτάν τε μέλλοντες μεταβάλλειν καὶ οὐδὲν ἄλλο ἢ
                        πόλιν τὴν αὑτοῦ ἀπολείπων ἕκαστος.</p>
                </div>
                <div
                    n="17"
                    type="chapter">
                    <p>ἐπειδή τε ἀφίκοντο ἐς τὸ ἄστυ, ὀλίγοις μέν τισιν ὑπῆρχον οἰκήσεις καὶ παρὰ
                        φίλων τινὰς ἢ οἰκείων καταφυγή, οἱ δὲ πολλοὶ τά τε ἐρῆμα τῆς πόλεως ᾤκησαν
                        καὶ τὰ ἱερὰ καὶ τὰ ἡρῷα πάντα πλὴν τῆς ἀκροπόλεως καὶ τοῦ ἐλευσινίου καὶ εἴ
                        τι ἄλλο βεβαίως κλῃστὸν ἦν· τό τε πελαργικὸν καλούμενον τὸ ὑπὸ τὴν
                        ἀκρόπολιν, ὃ καὶ ἐπάρατόν τε ἦν μὴ οἰκεῖν καί τι καὶ πυθικοῦ μαντείου
                        ἀκροτελεύτιον τοιόνδε διεκώλυε, λέγον ὡς<quote>τὸ πελαργικὸν ἀργὸν
                            ἄμεινον,</quote>ὅμως ὑπὸ τῆς παραχρῆμα ἀνάγκης ἐξῳκήθη. καί μοι δοκεῖ τὸ
                        μαντεῖον τοὐναντίον ξυμβῆναι ἢ προσεδέχοντο· οὐ γὰρ διὰ τὴν παράνομον
                        ἐνοίκησιν αἱ ξυμφοραὶ γενέσθαι τῇ πόλει, ἀλλὰ διὰ τὸν πόλεμον ἡ ἀνάγκη τῆς
                        οἰκήσεως, ὃν οὐκ ὀνομάζον τὸ μαντεῖον προῄδει μὴ ἐπ᾽ ἀγαθῷ ποτὲ αὐτὸ
                        κατοικισθησόμενον. κατεσκευάσαντο δὲ καὶ ἐν τοῖς πύργοις τῶν τειχῶν πολλοὶ
                        καὶ ὡς ἕκαστός που ἐδύνατο· οὐ γὰρ ἐχώρησε ξυνελθόντας αὐτοὺς ἡ πόλις, ἀλλ᾽
                        ὕστερον δὴ τά τε μακρὰ τείχη ᾤκησαν κατανειμάμενοι καὶ τοῦ πειραιῶς τὰ
                        πολλά. ἅμα δὲ καὶ τῶν πρὸς τὸν πόλεμον ἥπτοντο, ξυμμάχους τε ἀγείροντες καὶ
                        τῇ πελοποννήσῳ ἑκατὸν νεῶν ἐπίπλουν ἐξαρτύοντες. καὶ οἱ μὲν ἐν τούτῳ
                        παρασκευῆς ἦσαν.</p>
                </div>
                <div
                    n="18"
                    type="chapter">
                    <p>ὁ δὲ στρατὸς τῶν πελοποννησίων προϊὼν ἀφίκετο τῆς ἀττικῆς ἐς οἰνόην πρῶτον,
                        ᾗπερ ἔμελλον ἐσβαλεῖν. καὶ ὡς ἐκαθέζοντο, προσβολὰς παρεσκευάζοντο τῷ τείχει
                        ποιησόμενοι μηχαναῖς τε καὶ ἄλλῳ τρόπῳ· ἡ γὰρ οἰνόη οὖσα ἐν μεθορίοις τῆς
                        ἀττικῆς καὶ βοιωτίας ἐτετείχιστο, καὶ αὐτῷ φρουρίῳ οἱ ἀθηναῖοι ἐχρῶντο ὁπότε
                        πόλεμος καταλάβοι. τάς τε οὖν προσβολὰς ηὐτρεπίζοντο καὶ ἄλλως ἐνδιέτριψαν
                        χρόνον περὶ αὐτήν. αἰτίαν τε οὐκ ἐλαχίστην ἀρχίδαμος ἔλαβεν ἀπ᾽ αὐτοῦ, δοκῶν
                        καὶ ἐν τῇ ξυναγωγῇ τοῦ πολέμου μαλακὸς εἶναι καὶ τοῖς ἀθηναίοις ἐπιτήδειος,
                        οὐ παραινῶν προθύμως πολεμεῖν· ἐπειδή τε ξυνελέγετο ὁ στρατός, ἥ τε ἐν τῷ
                        ἰσθμῷ ἐπιμονὴ γενομένη καὶ κατὰ τὴν ἄλλην πορείαν ἡ σχολαιότης διέβαλεν
                        αὐτόν, μάλιστα δὲ ἡ ἐν τῇ οἰνόῃ ἐπίσχεσις. οἱ γὰρ ἀθηναῖοι ἐσεκομίζοντο ἐν
                        τῷ χρόνῳ τούτῳ, καὶ ἐδόκουν οἱ πελοποννήσιοι ἐπελθόντες ἂν διὰ τάχους πάντα
                        ἔτι ἔξω καταλαβεῖν, εἰ μὴ διὰ τὴν ἐκείνου μέλλησιν. ἐν τοιαύτῃ μὲν ὀργῇ ὁ
                        στρατὸς τὸν ἀρχίδαμον ἐν τῇ καθέδρᾳ εἶχεν. ὁ δὲ προσδεχόμενος, ὡς λέγεται,
                        τοὺς ἀθηναίους τῆς γῆς ἔτι ἀκεραίου οὔσης ἐνδώσειν τι καὶ κατοκνήσειν
                        περιιδεῖν αὐτὴν τμηθεῖσαν, ἀνεῖχεν.</p>
                </div>
                <div
                    n="19"
                    type="chapter">
                    <p>ἐπειδὴ μέντοι προσβαλόντες τῇ οἰνόῃ καὶ πᾶσαν ἰδέαν πειράσαντες οὐκ ἐδύναντο
                        ἑλεῖν, οἵ τε ἀθηναῖοι οὐδὲν ἐπεκηρυκεύοντο, οὕτω δὴ ὁρμήσαντες ἀπ᾽ αὐτῆς
                        μετὰ τὰ ἐν πλαταίᾳ<add>τῶν ἐσελθόντων θηβαίων</add>γενόμενα ἡμέρᾳ ὀγδοηκοστῇ
                        μάλιστα, θέρους καὶ τοῦ σίτου ἀκμάζοντος, ἐσέβαλον ἐς τὴν ἀττικήν· ἡγεῖτο δὲ
                        ἀρχίδαμος ὁ ζευξιδάμου, λακεδαιμονίων βασιλεύς. καὶ καθεζόμενοι ἔτεμνον
                        πρῶτον μὲν ἐλευσῖνα καὶ τὸ θριάσιον πεδίον καὶ τροπήν τινα τῶν ἀθηναίων
                        ἱππέων περὶ τοὺς ῥείτους καλουμένους ἐποιήσαντο· ἔπειτα προυχώρουν ἐν δεξιᾷ
                        ἔχοντες τὸ αἰγάλεων ὄρος διὰ κρωπιᾶς, ἕως ἀφίκοντο ἐς ἀχαρνάς, χωρίον
                        μέγιστον τῆς ἀττικῆς τῶν δήμων καλουμένων, καὶ καθεζόμενοι ἐς αὐτὸ
                        στρατόπεδόν τε ἐποιήσαντο χρόνον τε πολὺν ἐμμείναντες ἔτεμνον.</p>
                </div>
                <div
                    n="20"
                    type="chapter">
                    <p>γνώμῃ δὲ τοιᾷδε λέγεται τὸν ἀρχίδαμον περί τε τὰς ἀχαρνὰς ὡς ἐς μάχην
                        ταξάμενον μεῖναι καὶ ἐς τὸ πεδίον ἐκείνῃ τῇ ἐσβολῇ οὐ καταβῆναι· τοὺς γὰρ
                        ἀθηναίους ἤλπιζεν, ἀκμάζοντάς τε νεότητι πολλῇ καὶ παρεσκευασμένους ἐς
                        πόλεμον ὡς οὔπω πρότερον, ἴσως ἂν ἐπεξελθεῖν καὶ τὴν γῆν οὐκ ἂν περιιδεῖν
                        τμηθῆναι. ἐπειδὴ οὖν αὐτῷ ἐς ἐλευσῖνα καὶ τὸ θριάσιον πεδίον οὐκ ἀπήντησαν,
                        πεῖραν ἐποιεῖτο περὶ τὰς ἀχαρνὰς καθήμενος εἰ ἐπεξίασιν· ἅμα μὲν γὰρ αὐτῷ ὁ
                        χῶρος ἐπιτήδειος ἐφαίνετο ἐνστρατοπεδεῦσαι, ἅμα δὲ καὶ οἱ ἀχαρνῆς μέγα μέρος
                        ὄντες τῆς πόλεως<add>τρισχίλιοι γὰρ ὁπλῖται ἐγένοντο</add>οὐ περιόψεσθαι
                        ἐδόκουν τὰ σφέτερα διαφθαρέντα, ἀλλ᾽ ὁρμήσειν καὶ τοὺς πάντας ἐς μάχην. εἴ
                        τε καὶ μὴ ἐπεξέλθοιεν ἐκείνῃ τῇ ἐσβολῇ οἱ ἀθηναῖοι, ἀδεέστερον ἤδη ἐς τὸ
                        ὕστερον τό τε πεδίον τεμεῖν καὶ πρὸς αὐτὴν τὴν πόλιν χωρήσεσθαι· τοὺς γὰρ
                        ἀχαρνέας ἐστερημένους τῶν σφετέρων οὐχ ὁμοίως προθύμους ἔσεσθαι ὑπὲρ τῆς τῶν
                        ἄλλων κινδυνεύειν, στάσιν δ᾽ ἐνέσεσθαι τῇ γνώμῃ. τοιαύτῃ μὲν διανοίᾳ ὁ
                        ἀρχίδαμος περὶ τὰς ἀχαρνὰς ἦν.</p>
                </div>
                <div
                    n="21"
                    type="chapter">
                    <p>ἀθηναῖοι δὲ μέχρι μὲν οὗ περὶ ἐλευσῖνα καὶ τὸ θριάσιον πεδίον ὁ στρατὸς ἦν,
                        καί τινα ἐλπίδα εἶχον ἐς τὸ ἐγγυτέρω αὐτοὺς μὴ προϊέναι, μεμνημένοι καὶ
                        πλειστοάνακτα τὸν παυσανίου λακεδαιμονίων βασιλέα, ὅτε ἐσβαλὼν τῆς ἀττικῆς
                        ἐς ἐλευσῖνα καὶ θριῶζε στρατῷ πελοποννησίων πρὸ τοῦδε τοῦ πολέμου τέσσαρσι
                        καὶ δέκα ἔτεσιν ἀνεχώρησε πάλιν ἐς τὸ πλέον οὐκέτι προελθών<add>δι᾽ ὃ δὴ καὶ
                            ἡ φυγὴ αὐτῷ ἐγένετο ἐκ σπάρτης δόξαντι χρήμασι πεισθῆναι<add>τὴν
                                ἀναχώρησιν</add></add>· ἐπειδὴ δὲ περὶ ἀχαρνὰς εἶδον τὸν στρατὸν
                        ἑξήκοντα σταδίους τῆς πόλεως ἀπέχοντα, οὐκέτι ἀνασχετὸν ἐποιοῦντο, ἀλλ᾽
                        αὐτοῖς, ὡς εἰκός, γῆς τεμνομένης ἐν τῷ ἐμφανεῖ, ὃ οὔπω ἑοράκεσαν οἵ γε
                        νεώτεροι, οὐδ᾽ οἱ πρεσβύτεροι πλὴν τὰ μηδικά, δεινὸν ἐφαίνετο καὶ ἐδόκει
                        τοῖς τε ἄλλοις καὶ μάλιστα τῇ νεότητι ἐπεξιέναι καὶ μὴ περιορᾶν. κατὰ
                        ξυστάσεις τε γιγνόμενοι ἐν πολλῇ ἔριδι ἦσαν, οἱ μὲν κελεύοντες ἐπεξιέναι, οἱ
                        δέ τινες οὐκ ἐῶντες. χρησμολόγοι τε ᾖδον χρησμοὺς παντοίους, ὧν ἀκροᾶσθαι ὡς
                        ἕκαστος ὥρμητο. οἵ τε ἀχαρνῆς οἰόμενοι παρὰ σφίσιν αὐτοῖς οὐκ ἐλαχίστην
                        μοῖραν εἶναι ἀθηναίων, ὡς αὐτῶν ἡ γῆ ἐτέμνετο, ἐνῆγον τὴν ἔξοδον μάλιστα.
                        παντί τε τρόπῳ ἀνηρέθιστο ἡ πόλις, καὶ τὸν περικλέα ἐν ὀργῇ εἶχον, καὶ ὧν
                        παρῄνεσε πρότερον ἐμέμνηντο οὐδέν, ἀλλ᾽ ἐκάκιζον ὅτι στρατηγὸς ὢν οὐκ
                        ἐπεξάγοι, αἴτιόν τε σφίσιν ἐνόμιζον πάντων ὧν ἔπασχον.</p>
                </div>
                <div
                    n="22"
                    type="chapter">
                    <p>περικλῆς δὲ ὁρῶν μὲν αὐτοὺς πρὸς τὸ παρὸν χαλεπαίνοντας καὶ οὐ τὰ ἄριστα
                        φρονοῦντας, πιστεύων δὲ ὀρθῶς γιγνώσκειν περὶ τοῦ μὴ ἐπεξιέναι, ἐκκλησίαν τε
                        οὐκ ἐποίει αὐτῶν οὐδὲ ξύλλογον οὐδένα, τοῦ μὴ ὀργῇ τι μᾶλλον ἢ γνώμῃ
                        ξυνελθόντας ἐξαμαρτεῖν, τήν τε πόλιν ἐφύλασσε καὶ δι᾽ ἡσυχίας μάλιστα ὅσον
                        ἐδύνατο εἶχεν. ἱππέας μέντοι ἐξέπεμπεν αἰεὶ τοῦ μὴ προδρόμους ἀπὸ τῆς
                        στρατιᾶς ἐσπίπτοντας ἐς τοὺς ἀγροὺς τοὺς ἐγγὺς τῆς πόλεως κακουργεῖν· καὶ
                        ἱππομαχία τις ἐγένετο βραχεῖα ἐν φρυγίοις τῶν τε ἀθηναίων τέλει ἑνὶ τῶν
                        ἱππέων καὶ θεσσαλοῖς μετ᾽ αὐτῶν πρὸς τοὺς βοιωτῶν ἱππέας, ἐν ᾗ οὐκ ἔλασσον
                        ἔσχον οἱ ἀθηναῖοι καὶ θεσσαλοί, μέχρι οὗ προσβοηθησάντων τοῖς βοιωτοῖς τῶν
                        ὁπλιτῶν τροπὴ ἐγένετο αὐτῶν καὶ ἀπέθανον τῶν θεσσαλῶν καὶ ἀθηναίων οὐ
                        πολλοί· ἀνείλοντο μέντοι αὐτοὺς αὐθημερὸν ἀσπόνδους. καὶ οἱ πελοποννήσιοι
                        τροπαῖον τῇ ὑστεραίᾳ ἔστησαν. ἡ δὲ βοήθεια αὕτη τῶν θεσσαλῶν κατὰ τὸ παλαιὸν
                        ξυμμαχικὸν ἐγένετο τοῖς ἀθηναίοις, καὶ ἀφίκοντο παρ᾽ αὐτοὺς λαρισαῖοι,
                            φαρσάλιοι,<add>παράσιοι</add>, κραννώνιοι, πυράσιοι, γυρτώνιοι, φεραῖοι.
                        ἡγοῦντο δὲ αὐτῶν ἐκ μὲν λαρίσης πολυμήδης καὶ ἀριστόνους, ἀπὸ τῆς στάσεως
                        ἑκάτερος, ἐκ δὲ φαρσάλου μένων· ἦσαν δὲ καὶ τῶν ἄλλων κατὰ πόλεις
                        ἄρχοντες.</p>
                </div>
                <div
                    n="23"
                    type="chapter">
                    <p>οἱ δὲ πελοποννήσιοι, ἐπειδὴ οὐκ ἐπεξῇσαν αὐτοῖς οἱ ἀθηναῖοι ἐς μάχην, ἄραντες
                        ἐκ τῶν ἀχαρνῶν ἐδῄουν τῶν δήμων τινὰς ἄλλους τῶν μεταξὺ πάρνηθος καὶ
                        βριλησσοῦ ὄρους. ὄντων δὲ αὐτῶν ἐν τῇ γῇ οἱ ἀθηναῖοι ἀπέστειλαν τὰς ἑκατὸν
                        ναῦς περὶ πελοπόννησον ἅσπερ παρεσκευάζοντο καὶ χιλίους ὁπλίτας ἐπ᾽ αὐτῶν
                        καὶ τοξότας τετρακοσίους· ἐστρατήγει δὲ καρκίνος τε ὁ ξενοτίμου καὶ πρωτέας
                        ὁ ἐπικλέους καὶ σωκράτης ὁ ἀντιγένους. καὶ οἱ μὲν ἄραντες τῇ παρασκευῇ ταύτῃ
                        περιέπλεον, οἱ δὲ πελοποννήσιοι χρόνον ἐμμείναντες ἐν τῇ ἀττικῇ ὅσου εἶχον
                        τὰ ἐπιτήδεια ἀνεχώρησαν διὰ βοιωτῶν, οὐχ ᾗπερ ἐσέβαλον· παριόντες δὲ ὠρωπὸν
                        τὴν γῆν τὴν γραϊκὴν καλουμένην, ἣν νέμονται ὠρώπιοι ἀθηναίων ὑπήκοοι,
                        ἐδῄωσαν. ἀφικόμενοι δὲ ἐς πελοπόννησον διελύθησαν κατὰ πόλεις ἕκαστοι.</p>
                </div>
                <div
                    n="24"
                    type="chapter">
                    <p>ἀναχωρησάντων δὲ αὐτῶν οἱ ἀθηναῖοι φυλακὰς κατεστήσαντο κατὰ γῆν καὶ κατὰ
                        θάλασσαν, ὥσπερ δὴ ἔμελλον διὰ παντὸς τοῦ πολέμου φυλάξειν· καὶ χίλια
                        τάλαντα ἀπὸ τῶν ἐν τῇ ἀκροπόλει χρημάτων ἔδοξεν αὐτοῖς ἐξαίρετα ποιησαμένοις
                        χωρὶς θέσθαι καὶ μὴ ἀναλοῦν, ἀλλ᾽ ἀπὸ τῶν ἄλλων πολεμεῖν· ἢν δέ τις εἴπῃ ἢ
                        ἐπιψηφίσῃ κινεῖν τὰ χρήματα ταῦτα ἐς ἄλλο τι, ἢν μὴ οἱ πολέμιοι νηίτῃ στρατῷ
                        ἐπιπλέωσι τῇ πόλει καὶ δέῃ ἀμύνασθαι, θάνατον ζημίαν ἐπέθεντο. τριήρεις τε
                        μετ᾽ αὐτῶν ἐξαιρέτους ἑκατὸν ἐποιήσαντο κατὰ τὸν ἐνιαυτὸν ἕκαστον τὰς
                        βελτίστας, καὶ τριηράρχους αὐταῖς, ὧν μὴ χρῆσθαι μηδεμιᾷ ἐς ἄλλο τι ἢ μετὰ
                        τῶν χρημάτων περὶ τοῦ αὐτοῦ κινδύνου, ἢν δέῃ.</p>
                </div>
                <div
                    n="25"
                    type="chapter">
                    <p>οἱ δ᾽ ἐν ταῖς ἑκατὸν ναυσὶ περὶ πελοπόννησον ἀθηναῖοι καὶ κερκυραῖοι μετ᾽
                        αὐτῶν πεντήκοντα ναυσὶ προσβεβοηθηκότες καὶ ἄλλοι τινὲς τῶν ἐκεῖ ξυμμάχων
                        ἄλλα τε ἐκάκουν περιπλέοντες καὶ ἐς μεθώνην τῆς λακωνικῆς ἀποβάντες τῷ
                        τείχει προσέβαλον ὄντι ἀσθενεῖ καὶ ἀνθρώπων οὐκ ἐνόντων. ἔτυχε δὲ περὶ τοὺς
                        χώρους τούτους βρασίδας ὁ τέλλιδος ἀνὴρ σπαρτιάτης φρουρὰν ἔχων, καὶ
                        αἰσθόμενος ἐβοήθει τοῖς ἐν τῷ χωρίῳ μετὰ ὁπλιτῶν ἑκατόν. διαδραμὼν δὲ τὸ τῶν
                        ἀθηναίων στρατόπεδον ἐσκεδασμένον κατὰ τὴν χώραν καὶ πρὸς τὸ τεῖχος
                        τετραμμένον ἐσπίπτει ἐς τὴν μεθώνην καὶ ὀλίγους τινὰς ἐν τῇ ἐσδρομῇ ἀπολέσας
                        τῶν μεθ᾽ αὑτοῦ τήν τε πόλιν περιεποίησε καὶ ἀπὸ τούτου τοῦ τολμήματος πρῶτος
                        τῶν κατὰ τὸν πόλεμον ἐπῃνέθη ἐν σπάρτῃ. οἱ δὲ ἀθηναῖοι ἄραντες παρέπλεον,
                        καὶ σχόντες τῆς ἠλείας ἐς φειὰν ἐδῄουν τὴν γῆν ἐπὶ δύο ἡμέρας καὶ
                        προσβοηθήσαντας τῶν ἐκ τῆς κοίλης ἤλιδος τριακοσίους λογάδας καὶ τῶν αὐτόθεν
                        ἐκ τῆς περιοικίδος ἠλείων μάχῃ ἐκράτησαν. ἀνέμου δὲ κατιόντος μεγάλου
                        χειμαζόμενοι ἐν ἀλιμένῳ χωρίῳ, οἱ μὲν πολλοὶ ἐπέβησαν ἐπὶ τὰς ναῦς καὶ
                        περιέπλεον τὸν ἰχθῦν καλούμενον τὴν ἄκραν ἐς τὸν ἐν τῇ φειᾷ λιμένα, οἱ δὲ
                        μεσσήνιοι ἐν τούτῳ καὶ ἄλλοι τινὲς οἱ οὐ δυνάμενοι ἐπιβῆναι κατὰ γῆν
                        χωρήσαντες τὴν φειὰν αἱροῦσιν. καὶ ὕστερον αἵ τε νῆες περιπλεύσασαι
                        ἀναλαμβάνουσιν αὐτοὺς καὶ ἐξανάγονται ἐκλιπόντες φειάν, καὶ τῶν ἠλείων ἡ
                        πολλὴ ἤδη στρατιὰ προσεβεβοηθήκει. παραπλεύσαντες δὲ οἱ ἀθηναῖοι ἐπὶ ἄλλα
                        χωρία ἐδῄουν.</p>
                </div>
                <div
                    n="26"
                    type="chapter">
                    <p>ὑπὸ δὲ τὸν αὐτὸν χρόνον τοῦτον ἀθηναῖοι τριάκοντα ναῦς ἐξέπεμψαν περὶ τὴν
                        λοκρίδα καὶ εὐβοίας ἅμα φυλακήν· ἐστρατήγει δὲ αὐτῶν κλεόπομπος ὁ κλεινίου.
                        καὶ ἀποβάσεις ποιησάμενος τῆς τε παραθαλασσίου ἔστιν ἃ ἐδῄωσε καὶ θρόνιον
                        εἷλεν, ὁμήρους τε ἔλαβεν αὐτῶν, καὶ ἐν ἀλόπῃ τοὺς βοηθήσαντας λοκρῶν μάχῃ
                        ἐκράτησεν.</p>
                </div>
                <div
                    n="27"
                    type="chapter">
                    <p>ἀνέστησαν δὲ καὶ αἰγινήτας τῷ αὐτῷ θέρει τούτῳ ἐξ αἰγίνης ἀθηναῖοι, αὐτούς τε
                        καὶ παῖδας καὶ γυναῖκας, ἐπικαλέσαντες οὐχ ἥκιστα τοῦ πολέμου σφίσιν αἰτίους
                        εἶναι· καὶ τὴν αἴγιναν ἀσφαλέστερον ἐφαίνετο τῇ πελοποννήσῳ ἐπικειμένην
                        αὑτῶν πέμψαντας ἐποίκους ἔχειν. καὶ ἐξέπεμψαν ὕστερον οὐ πολλῷ ἐς αὐτὴν τοὺς
                        οἰκήτορας. ἐκπεσοῦσι δὲ τοῖς αἰγινήταις οἱ λακεδαιμόνιοι ἔδοσαν θυρέαν
                        οἰκεῖν καὶ τὴν γῆν νέμεσθαι, κατά τε τὸ ἀθηναίων διάφορον καὶ ὅτι σφῶν
                        εὐεργέται ἦσαν ὑπὸ τὸν σεισμὸν καὶ τῶν εἱλώτων τὴν ἐπανάστασιν. ἡ δὲ
                        θυρεᾶτις γῆ μεθορία τῆς ἀργείας καὶ λακωνικῆς ἐστίν, ἐπὶ θάλασσαν καθήκουσα.
                        καὶ οἱ μὲν αὐτῶν ἐνταῦθα ᾤκησαν, οἱ δ᾽ ἐσπάρησαν κατὰ τὴν ἄλλην ἑλλάδα.</p>
                </div>
                <div
                    n="28"
                    type="chapter">
                    <p>τοῦ δ᾽ αὐτοῦ θέρους νουμηνίᾳ κατὰ σελήνην, ὥσπερ καὶ μόνον δοκεῖ εἶναι
                        γίγνεσθαι δυνατόν, ὁ ἥλιος ἐξέλιπε μετὰ μεσημβρίαν καὶ πάλιν ἀνεπληρώθη,
                        γενόμενος μηνοειδὴς καὶ ἀστέρων τινῶν ἐκφανέντων.</p>
                </div>
                <div
                    n="29"
                    type="chapter">
                    <p>καὶ ἐν τῷ αὐτῷ θέρει νυμφόδωρον τὸν πύθεω ἄνδρα ἀβδηρίτην, οὗ εἶχε τὴν
                        ἀδελφὴν σιτάλκης, δυνάμενον παρ᾽ αὐτῷ μέγα οἱ ἀθηναῖοι πρότερον πολέμιον
                        νομίζοντες πρόξενον ἐποιήσαντο καὶ μετεπέμψαντο, βουλόμενοι σιτάλκην σφίσι
                        τὸν τήρεω, θρᾳκῶν βασιλέα, ξύμμαχον γενέσθαι. ὁ δὲ τήρης οὗτος ὁ τοῦ
                        σιτάλκου πατὴρ πρῶτος ὀδρύσαις τὴν μεγάλην βασιλείαν ἐπὶ πλέον τῆς ἄλλης
                        θρᾴκης ἐποίησεν· πολὺ γὰρ μέρος καὶ αὐτόνομόν ἐστι θρᾳκῶν. τηρεῖ δὲ τῷ
                        πρόκνην τὴν πανδίονος ἀπ᾽ ἀθηνῶν σχόντι γυναῖκα προσήκει ὁ τήρης οὗτος
                        οὐδέν, οὐδὲ τῆς αὐτῆς θρᾴκης ἐγένοντο, ἀλλ᾽ ὁ μὲν ἐν δαυλίᾳ τῆς φωκίδος νῦν
                        καλουμένης γῆς<add>ὁ τηρεὺς</add>ᾤκει, τότε ὑπὸ θρᾳκῶν οἰκουμένης, καὶ τὸ
                        ἔργον τὸ περὶ τὸν ἴτυν αἱ γυναῖκες ἐν τῇ γῇ ταύτῃ ἔπραξαν<add>πολλοῖς δὲ καὶ
                            τῶν ποιητῶν ἐν ἀηδόνος μνήμῃ δαυλιὰς ἡ ὄρνις ἐπωνόμασται</add>, εἰκός τε
                        καὶ τὸ κῆδος πανδίονα ξυνάψασθαι τῆς θυγατρὸς διὰ τοσούτου ἐπ᾽ ὠφελίᾳ τῇ
                        πρὸς ἀλλήλους μᾶλλον ἢ διὰ πολλῶν ἡμερῶν ἐς ὀδρύσας ὁδοῦ. τήρης δὲ οὐδὲ τὸ
                        αὐτὸ ὄνομα ἔχων βασιλεύς<add>τε</add>πρῶτος ἐν κράτει ὀδρυσῶν ἐγένετο. οὗ δὴ
                        ὄντα τὸν σιτάλκην οἱ ἀθηναῖοι ξύμμαχον ἐποιοῦντο, βουλόμενοι σφίσι τὰ ἐπὶ
                        θρᾴκης χωρία καὶ περδίκκαν ξυνεξελεῖν αὐτόν. ἐλθών τε ἐς τὰς ἀθήνας ὁ
                        νυμφόδωρος τήν τε τοῦ σιτάλκου ξυμμαχίαν ἐποίησε καὶ σάδοκον τὸν υἱὸν αὐτοῦ
                        ἀθηναῖον τόν τε ἐπὶ θρᾴκης πόλεμον ὑπεδέχετο καταλύσειν· πείσειν γὰρ
                        σιτάλκην πέμπειν στρατιὰν θρᾳκίαν ἀθηναίοις ἱππέων τε καὶ πελταστῶν.
                        ξυνεβίβασε δὲ καὶ τὸν περδίκκαν τοῖς ἀθηναίοις καὶ θέρμην αὐτῷ ἔπεισεν
                        ἀποδοῦναι· ξυνεστράτευσέ τε εὐθὺς περδίκκας ἐπὶ χαλκιδέας μετὰ ἀθηναίων καὶ
                        φορμίωνος. οὕτω μὲν σιτάλκης τε ὁ τήρεω θρᾳκῶν βασιλεὺς ξύμμαχος ἐγένετο
                        ἀθηναίοις καὶ περδίκκας ὁ ἀλεξάνδρου μακεδόνων βασιλεύς.</p>
                </div>
                <div
                    n="30"
                    type="chapter">
                    <p>οἱ δ᾽ ἐν ταῖς ἑκατὸν ναυσὶν ἀθηναῖοι ἔτι ὄντες περὶ πελοπόννησον σόλλιόν τε
                        κορινθίων πόλισμα αἱροῦσι καὶ παραδιδόασι παλαιρεῦσιν ἀκαρνάνων μόνοις τὴν
                        γῆν καὶ πόλιν νέμεσθαι· καὶ ἀστακόν, ἧς εὔαρχος ἐτυράννει, λαβόντες κατὰ
                        κράτος καὶ ἐξελάσαντες αὐτὸν τὸ χωρίον ἐς τὴν ξυμμαχίαν προσεποιήσαντο. ἐπί
                        τε κεφαλληνίαν τὴν νῆσον προσπλεύσαντες προσηγάγοντο ἄνευ μάχης· κεῖται δὲ ἡ
                        κεφαλληνία κατὰ ἀκαρνανίαν καὶ λευκάδα τετράπολις οὖσα, παλῆς, κράνιοι,
                        σαμαῖοι, προνναῖοι. ὕστερον δ᾽ οὐ πολλῷ ἀνεχώρησαν αἱ νῆες ἐς τὰς
                        ἀθήνας.</p>
                </div>
                <div
                    n="31"
                    type="chapter">
                    <p>περὶ δὲ τὸ φθινόπωρον τοῦ θέρους τούτου ἀθηναῖοι πανδημεί, αὐτοὶ καὶ οἱ
                        μέτοικοι, ἐσέβαλον ἐς τὴν μεγαρίδα περικλέους τοῦ ξανθίππου στρατηγοῦντος.
                        καὶ οἱ περὶ πελοπόννησον ἀθηναῖοι ἐν ταῖς ἑκατὸν ναυσίν<add>ἔτυχον γὰρ ἤδη
                            ἐν αἰγίνῃ ὄντες ἐπ᾽ οἴκου ἀνακομιζόμενοι</add>ὡς ᾔσθοντο τοὺς ἐκ τῆς
                        πόλεως πανστρατιᾷ ἐν μεγάροις ὄντας, ἔπλευσαν παρ᾽ αὐτοὺς καὶ ξυνεμείχθησαν.
                        στρατόπεδόν τε μέγιστον δὴ τοῦτο ἁθρόον ἀθηναίων ἐγένετο, ἀκμαζούσης ἔτι τῆς
                        πόλεως καὶ οὔπω νενοσηκυίας· μυρίων γὰρ ὁπλιτῶν οὐκ ἐλάσσους ἦσαν αὐτοὶ
                            ἀθηναῖοι<add>χωρὶς δὲ αὐτοῖς οἱ ἐν ποτειδαίᾳ τρισχίλιοι ἦσαν</add>,
                        μέτοικοι δὲ ξυνεσέβαλον οὐκ ἐλάσσους τρισχιλίων ὁπλιτῶν, χωρὶς δὲ ὁ ἄλλος
                        ὅμιλος ψιλῶν οὐκ ὀλίγος. δῃώσαντες δὲ τὰ πολλὰ τῆς γῆς ἀνεχώρησαν. ἐγένοντο
                        δὲ καὶ ἄλλαι ὕστερον ἐν τῷ πολέμῳ κατὰ ἔτος ἕκαστον ἐσβολαὶ ἀθηναίων ἐς τὴν
                        μεγαρίδα καὶ ἱππέων καὶ πανστρατιᾷ, μέχρι οὗ νίσαια ἑάλω ὑπ᾽ ἀθηναίων.</p>
                </div>
                <div
                    n="32"
                    type="chapter">
                    <p>ἐτειχίσθη δὲ καὶ ἀταλάντη ὑπὸ ἀθηναίων φρούριον τοῦ θέρους τούτου
                        τελευτῶντος, ἡ ἐπὶ λοκροῖς τοῖς ὀπουντίοις νῆσος ἐρήμη πρότερον οὖσα, τοῦ μὴ
                        λῃστὰς ἐκπλέοντας ἐξ ὀποῦντος καὶ τῆς ἄλλης λοκρίδος κακουργεῖν τὴν
                        εὔβοιαν.</p>
                    <p>ταῦτα μὲν ἐν τῷ θέρει τούτῳ μετὰ τὴν πελοποννησίων ἐκ τῆς ἀττικῆς ἀναχώρησιν
                        ἐγένετο.</p>
                </div>
                <div
                    n="33"
                    type="chapter">
                    <p>τοῦ δ᾽ ἐπιγιγνομένου χειμῶνος εὔαρχος ὁ ἀκαρνὰν βουλόμενος ἐς τὴν ἀστακὸν
                        κατελθεῖν πείθει κορινθίους τεσσαράκοντα ναυσὶ καὶ πεντακοσίοις καὶ χιλίοις
                        ὁπλίταις ἑαυτὸν κατάγειν πλεύσαντας, καὶ αὐτὸς ἐπικούρους τινὰς
                        προσεμισθώσατο· ἦρχον δὲ τῆς στρατιᾶς εὐφαμίδας τε ὁ ἀριστωνύμου καὶ
                        τιμόξενος ὁ τιμοκράτους καὶ εὔμαχος ὁ χρύσιδος. καὶ πλεύσαντες κατήγαγον·
                        καὶ τῆς ἄλλης ἀκαρνανίας τῆς περὶ θάλασσαν ἔστιν ἃ χωρία βουλόμενοι
                        προσποιήσασθαι καὶ πειραθέντες, ὡς οὐκ ἐδύναντο, ἀπέπλεον ἐπ᾽ οἴκου. σχόντες
                        δ᾽ ἐν τῷ παράπλῳ ἐς κεφαλληνίαν καὶ ἀπόβασιν ποιησάμενοι ἐς τὴν κρανίων γῆν,
                        ἀπατηθέντες ὑπ᾽ αὐτῶν ἐξ ὁμολογίας τινὸς ἄνδρας τε ἀποβάλλουσι σφῶν αὐτῶν,
                        ἐπιθεμένων ἀπροσδοκήτοις τῶν κρανίων, καὶ βιαιότερον ἀναγαγόμενοι
                        ἐκομίσθησαν ἐπ᾽ οἴκου.</p>
                </div>
                <div
                    n="34"
                    type="chapter">
                    <p>ἐν δὲ τῷ αὐτῷ χειμῶνι ἀθηναῖοι τῷ πατρίῳ νόμῳ χρώμενοι δημοσίᾳ ταφὰς
                        ἐποιήσαντο τῶν ἐν τῷδε τῷ πολέμῳ πρώτων ἀποθανόντων τρόπῳ τοιῷδε. τὰ μὲν
                        ὀστᾶ προτίθενται τῶν ἀπογενομένων πρότριτα σκηνὴν ποιήσαντες, καὶ ἐπιφέρει
                        τῷ αὑτοῦ ἕκαστος ἤν τι βούληται· ἐπειδὰν δὲ ἡ ἐκφορὰ ᾖ, λάρνακας
                        κυπαρισσίνας ἄγουσιν ἅμαξαι, φυλῆς ἑκάστης μίαν· ἔνεστι δὲ τὰ ὀστᾶ ἧς
                        ἕκαστος ἦν φυλῆς. μία δὲ κλίνη κενὴ φέρεται ἐστρωμένη τῶν ἀφανῶν, οἳ ἂν μὴ
                        εὑρεθῶσιν ἐς ἀναίρεσιν. ξυνεκφέρει δὲ ὁ βουλόμενος καὶ ἀστῶν καὶ ξένων, καὶ
                        γυναῖκες πάρεισιν αἱ προσήκουσαι ἐπὶ τὸν τάφον ὀλοφυρόμεναι. τιθέασιν οὖν ἐς
                        τὸ δημόσιον σῆμα, ὅ ἐστιν ἐπὶ τοῦ καλλίστου προαστείου τῆς πόλεως, καὶ αἰεὶ
                        ἐν αὐτῷ θάπτουσι τοὺς ἐκ τῶν πολέμων, πλήν γε τοὺς ἐν μαραθῶνι· ἐκείνων δὲ
                        διαπρεπῆ τὴν ἀρετὴν κρίναντες αὐτοῦ καὶ τὸν τάφον ἐποίησαν. ἐπειδὰν δὲ
                        κρύψωσι γῇ, ἀνὴρ ᾑρημένος ὑπὸ τῆς πόλεως, ὃς ἂν γνώμῃ τε δοκῇ μὴ ἀξύνετος
                        εἶναι καὶ ἀξιώσει προήκῃ, λέγει ἐπ᾽ αὐτοῖς ἔπαινον τὸν πρέποντα· μετὰ δὲ
                        τοῦτο ἀπέρχονται. ὧδε μὲν θάπτουσιν· καὶ διὰ παντὸς τοῦ πολέμου, ὁπότε
                        ξυμβαίη αὐτοῖς, ἐχρῶντο τῷ νόμῳ. ἐπὶ δ᾽ οὖν τοῖς πρώτοις τοῖσδε περικλῆς ὁ
                        ξανθίππου ᾑρέθη λέγειν. καὶ ἐπειδὴ καιρὸς ἐλάμβανε, προελθὼν ἀπὸ τοῦ σήματος
                        ἐπὶ βῆμα ὑψηλὸν πεποιημένον, ὅπως ἀκούοιτο ὡς ἐπὶ πλεῖστον τοῦ ὁμίλου, ἔλεγε
                        τοιάδε.</p>
                </div>
                <div
                    n="35"
                    type="chapter">
                    <p><quote>οἱ μὲν πολλοὶ τῶν ἐνθάδε ἤδη εἰρηκότων ἐπαινοῦσι τὸν προσθέντα τῷ νόμῳ
                            τὸν λόγον τόνδε, ὡς καλὸν ἐπὶ τοῖς ἐκ τῶν πολέμων θαπτομένοις
                            ἀγορεύεσθαι αὐτόν. ἐμοὶ δὲ ἀρκοῦν ἂν ἐδόκει εἶναι ἀνδρῶν ἀγαθῶν ἔργῳ
                            γενομένων ἔργῳ καὶ δηλοῦσθαι τὰς τιμάς, οἷα καὶ νῦν περὶ τὸν τάφον τόνδε
                            δημοσίᾳ παρασκευασθέντα ὁρᾶτε, καὶ μὴ ἐν ἑνὶ ἀνδρὶ πολλῶν ἀρετὰς
                            κινδυνεύεσθαι εὖ τε καὶ χεῖρον εἰπόντι πιστευθῆναι. χαλεπὸν γὰρ τὸ
                            μετρίως εἰπεῖν ἐν ᾧ μόλις καὶ ἡ δόκησις τῆς ἀληθείας βεβαιοῦται. ὅ τε
                            γὰρ ξυνειδὼς καὶ εὔνους ἀκροατὴς τάχ᾽ ἄν τι ἐνδεεστέρως πρὸς ἃ βούλεταί
                            τε καὶ ἐπίσταται νομίσειε δηλοῦσθαι, ὅ τε ἄπειρος ἔστιν ἃ καὶ
                            πλεονάζεσθαι, διὰ φθόνον, εἴ τι ὑπὲρ τὴν αὑτοῦ φύσιν ἀκούοι. μέχρι γὰρ
                            τοῦδε ἀνεκτοὶ οἱ ἔπαινοί εἰσι περὶ ἑτέρων λεγόμενοι, ἐς ὅσον ἂν καὶ
                            αὐτὸς ἕκαστος οἴηται ἱκανὸς εἶναι δρᾶσαί τι ὧν ἤκουσεν· τῷ δὲ
                            ὑπερβάλλοντι αὐτῶν φθονοῦντες ἤδη καὶ ἀπιστοῦσιν. ἐπειδὴ δὲ τοῖς πάλαι
                            οὕτως ἐδοκιμάσθη ταῦτα καλῶς ἔχειν, χρὴ καὶ ἐμὲ ἑπόμενον τῷ νόμῳ
                            πειρᾶσθαι ὑμῶν τῆς ἑκάστου βουλήσεώς τε καὶ δόξης τυχεῖν ὡς ἐπὶ
                            πλεῖστον.</quote></p>
                </div>
                <div
                    n="36"
                    type="chapter">
                    <p><quote>ἄρξομαι δὲ ἀπὸ τῶν προγόνων πρῶτον· δίκαιον γὰρ αὐτοῖς καὶ πρέπον δὲ
                            ἅμα ἐν τῷ τοιῷδε τὴν τιμὴν ταύτην τῆς μνήμης δίδοσθαι. τὴν γὰρ χώραν οἱ
                            αὐτοὶ αἰεὶ οἰκοῦντες διαδοχῇ τῶν ἐπιγιγνομένων μέχρι τοῦδε ἐλευθέραν δι᾽
                            ἀρετὴν παρέδοσαν. καὶ ἐκεῖνοί τε ἄξιοι ἐπαίνου καὶ ἔτι μᾶλλον οἱ πατέρες
                            ἡμῶν· κτησάμενοι γὰρ πρὸς οἷς ἐδέξαντο ὅσην ἔχομεν ἀρχὴν οὐκ ἀπόνως ἡμῖν
                            τοῖς νῦν προσκατέλιπον. τὰ δὲ πλείω αὐτῆς αὐτοὶ ἡμεῖς οἵδε οἱ νῦν ἔτι
                            ὄντες μάλιστα ἐν τῇ καθεστηκυίᾳ ἡλικίᾳ ἐπηυξήσαμεν καὶ τὴν πόλιν τοῖς
                            πᾶσι παρεσκευάσαμεν καὶ ἐς πόλεμον καὶ ἐς εἰρήνην αὐταρκεστάτην. ὧν ἐγὼ
                            τὰ μὲν κατὰ πολέμους ἔργα, οἷς ἕκαστα ἐκτήθη, ἢ εἴ τι αὐτοὶ ἢ οἱ πατέρες
                            ἡμῶν βάρβαρον ἢ ἕλληνα πολέμιον ἐπιόντα προθύμως ἠμυνάμεθα, μακρηγορεῖν
                            ἐν εἰδόσιν οὐ βουλόμενος ἐάσω· ἀπὸ δὲ οἵας τε ἐπιτηδεύσεως ἤλθομεν ἐπ᾽
                            αὐτὰ καὶ μεθ᾽ οἵας πολιτείας καὶ τρόπων ἐξ οἵων μεγάλα ἐγένετο, ταῦτα
                            δηλώσας πρῶτον εἶμι καὶ ἐπὶ τὸν τῶνδε ἔπαινον, νομίζων ἐπί τε τῷ παρόντι
                            οὐκ ἂν ἀπρεπῆ λεχθῆναι αὐτὰ καὶ τὸν πάντα ὅμιλον καὶ ἀστῶν καὶ ξένων
                            ξύμφορον εἶναι ἐπακοῦσαι αὐτῶν.</quote></p>
                </div>
                <div
                    n="37"
                    type="chapter">
                    <p><quote>χρώμεθα γὰρ πολιτείᾳ οὐ ζηλούσῃ τοὺς τῶν πέλας νόμους, παράδειγμα δὲ
                            μᾶλλον αὐτοὶ ὄντες τισὶν ἢ μιμούμενοι ἑτέρους. καὶ ὄνομα μὲν διὰ τὸ μὴ
                            ἐς ὀλίγους ἀλλ᾽ ἐς πλείονας οἰκεῖν δημοκρατία κέκληται· μέτεστι δὲ κατὰ
                            μὲν τοὺς νόμους πρὸς τὰ ἴδια διάφορα πᾶσι τὸ ἴσον, κατὰ δὲ τὴν ἀξίωσιν,
                            ὡς ἕκαστος ἔν τῳ εὐδοκιμεῖ, οὐκ ἀπὸ μέρους τὸ πλέον ἐς τὰ κοινὰ ἢ ἀπ᾽
                            ἀρετῆς προτιμᾶται, οὐδ᾽ αὖ κατὰ πενίαν, ἔχων γέ τι ἀγαθὸν δρᾶσαι τὴν
                            πόλιν, ἀξιώματος ἀφανείᾳ κεκώλυται. ἐλευθέρως δὲ τά τε πρὸς τὸ κοινὸν
                            πολιτεύομεν καὶ ἐς τὴν πρὸς ἀλλήλους τῶν καθ᾽ ἡμέραν ἐπιτηδευμάτων
                            ὑποψίαν, οὐ δι᾽ ὀργῆς τὸν πέλας, εἰ καθ᾽ ἡδονήν τι δρᾷ, ἔχοντες, οὐδὲ
                            ἀζημίους μέν, λυπηρὰς δὲ τῇ ὄψει ἀχθηδόνας προστιθέμενοι. ἀνεπαχθῶς δὲ
                            τὰ ἴδια προσομιλοῦντες τὰ δημόσια διὰ δέος μάλιστα οὐ παρανομοῦμεν, τῶν
                            τε αἰεὶ ἐν ἀρχῇ ὄντων ἀκροάσει καὶ τῶν νόμων, καὶ μάλιστα αὐτῶν ὅσοι τε
                            ἐπ᾽ ὠφελίᾳ τῶν ἀδικουμένων κεῖνται καὶ ὅσοι ἄγραφοι ὄντες αἰσχύνην
                            ὁμολογουμένην φέρουσιν.</quote></p>
                </div>
                <div
                    n="38"
                    type="chapter">
                    <p><quote>καὶ μὴν καὶ τῶν πόνων πλείστας ἀναπαύλας τῇ γνώμῃ ἐπορισάμεθα, ἀγῶσι
                            μέν γε καὶ θυσίαις διετησίοις νομίζοντες, ἰδίαις δὲ κατασκευαῖς
                            εὐπρεπέσιν, ὧν καθ᾽ ἡμέραν ἡ τέρψις τὸ λυπηρὸν ἐκπλήσσει. ἐπεσέρχεται δὲ
                            διὰ μέγεθος τῆς πόλεως ἐκ πάσης γῆς τὰ πάντα, καὶ ξυμβαίνει ἡμῖν μηδὲν
                            οἰκειοτέρᾳ τῇ ἀπολαύσει τὰ αὐτοῦ ἀγαθὰ γιγνόμενα καρποῦσθαι ἢ καὶ τὰ τῶν
                            ἄλλων ἀνθρώπων.</quote></p>
                </div>
                <div
                    n="39"
                    type="chapter">
                    <p><quote>διαφέρομεν δὲ καὶ ταῖς τῶν πολεμικῶν μελέταις τῶν ἐναντίων τοῖσδε. τήν
                            τε γὰρ πόλιν κοινὴν παρέχομεν, καὶ οὐκ ἔστιν ὅτε ξενηλασίαις ἀπείργομέν
                            τινα ἢ μαθήματος ἢ θεάματος, ὃ μὴ κρυφθὲν ἄν τις τῶν πολεμίων ἰδὼν
                            ὠφεληθείη, πιστεύοντες οὐ ταῖς παρασκευαῖς τὸ πλέον καὶ ἀπάταις ἢ τῷ ἀφ᾽
                            ἡμῶν αὐτῶν ἐς τὰ ἔργα εὐψύχῳ· καὶ ἐν ταῖς παιδείαις οἱ μὲν ἐπιπόνῳ
                            ἀσκήσει εὐθὺς νέοι ὄντες τὸ ἀνδρεῖον μετέρχονται, ἡμεῖς δὲ ἀνειμένως
                            διαιτώμενοι οὐδὲν ἧσσον ἐπὶ τοὺς ἰσοπαλεῖς κινδύνους χωροῦμεν. τεκμήριον
                            δέ· οὔτε γὰρ λακεδαιμόνιοι καθ᾽ ἑαυτούς, μεθ᾽ ἁπάντων δὲ ἐς τὴν γῆν ἡμῶν
                            στρατεύουσι, τήν τε τῶν πέλας αὐτοὶ ἐπελθόντες οὐ χαλεπῶς ἐν τῇ ἀλλοτρίᾳ
                            τοὺς περὶ τῶν οἰκείων ἀμυνομένους μαχόμενοι τὰ πλείω κρατοῦμεν. ἁθρόᾳ τε
                            τῇ δυνάμει ἡμῶν οὐδείς πω πολέμιος ἐνέτυχε διὰ τὴν τοῦ ναυτικοῦ τε ἅμα
                            ἐπιμέλειαν καὶ τὴν ἐν τῇ γῇ ἐπὶ πολλὰ ἡμῶν αὐτῶν ἐπίπεμψιν· ἢν δέ που
                            μορίῳ τινὶ προσμείξωσι, κρατήσαντές τέ τινας ἡμῶν πάντας αὐχοῦσιν
                            ἀπεῶσθαι καὶ νικηθέντες ὑφ᾽ ἁπάντων ἡσσῆσθαι. καίτοι εἰ ῥᾳθυμίᾳ μᾶλλον ἢ
                            πόνων μελέτῃ καὶ μὴ μετὰ νόμων τὸ πλέον ἢ τρόπων ἀνδρείας ἐθέλομεν
                            κινδυνεύειν, περιγίγνεται ἡμῖν τοῖς τε μέλλουσιν ἀλγεινοῖς μὴ
                            προκάμνειν, καὶ ἐς αὐτὰ ἐλθοῦσι μὴ ἀτολμοτέρους τῶν αἰεὶ μοχθούντων
                            φαίνεσθαι, καὶ ἔν τε τούτοις τὴν πόλιν ἀξίαν εἶναι θαυμάζεσθαι καὶ ἔτι
                            ἐν ἄλλοις.</quote></p>
                </div>
                <div
                    n="40"
                    type="chapter">
                    <p><quote>φιλοκαλοῦμέν τε γὰρ μετ᾽ εὐτελείας καὶ φιλοσοφοῦμεν ἄνευ μαλακίας·
                            πλούτῳ τε ἔργου μᾶλλον καιρῷ ἢ λόγου κόμπῳ χρώμεθα, καὶ τὸ πένεσθαι οὐχ
                            ὁμολογεῖν τινὶ αἰσχρόν, ἀλλὰ μὴ διαφεύγειν ἔργῳ αἴσχιον. ἔνι τε τοῖς
                            αὐτοῖς οἰκείων ἅμα καὶ πολιτικῶν ἐπιμέλεια, καὶ ἑτέροις πρὸς ἔργα
                            τετραμμένοις τὰ πολιτικὰ μὴ ἐνδεῶς γνῶναι· μόνοι γὰρ τόν τε μηδὲν τῶνδε
                            μετέχοντα οὐκ ἀπράγμονα, ἀλλ᾽ ἀχρεῖον νομίζομεν, καὶ οἱ αὐτοὶ ἤτοι
                            κρίνομέν γε ἢ ἐνθυμούμεθα ὀρθῶς τὰ πράγματα, οὐ τοὺς λόγους τοῖς ἔργοις
                            βλάβην ἡγούμενοι, ἀλλὰ μὴ προδιδαχθῆναι μᾶλλον λόγῳ πρότερον ἢ ἐπὶ ἃ δεῖ
                            ἔργῳ ἐλθεῖν. διαφερόντως γὰρ δὴ καὶ τόδε ἔχομεν ὥστε τολμᾶν τε οἱ αὐτοὶ
                            μάλιστα καὶ περὶ ὧν ἐπιχειρήσομεν ἐκλογίζεσθαι· ὃ τοῖς ἄλλοις ἀμαθία μὲν
                            θράσος, λογισμὸς δὲ ὄκνον φέρει. κράτιστοι δ᾽ ἂν τὴν ψυχὴν δικαίως
                            κριθεῖεν οἱ τά τε δεινὰ καὶ ἡδέα σαφέστατα γιγνώσκοντες καὶ διὰ ταῦτα μὴ
                            ἀποτρεπόμενοι ἐκ τῶν κινδύνων. καὶ τὰ ἐς ἀρετὴν ἐνηντιώμεθα τοῖς
                            πολλοῖς· οὐ γὰρ πάσχοντες εὖ, ἀλλὰ δρῶντες κτώμεθα τοὺς φίλους.
                            βεβαιότερος δὲ ὁ δράσας τὴν χάριν ὥστε ὀφειλομένην δι᾽ εὐνοίας ᾧ δέδωκε
                            σῴζειν· ὁ δὲ ἀντοφείλων ἀμβλύτερος, εἰδὼς οὐκ ἐς χάριν, ἀλλ᾽ ἐς ὀφείλημα
                            τὴν ἀρετὴν ἀποδώσων. καὶ μόνοι οὐ τοῦ ξυμφέροντος μᾶλλον λογισμῷ ἢ τῆς
                            ἐλευθερίας τῷ πιστῷ ἀδεῶς τινὰ ὠφελοῦμεν.</quote></p>
                </div>
                <div
                    n="41"
                    type="chapter">
                    <p><quote>ξυνελών τε λέγω τήν τε πᾶσαν πόλιν τῆς ἑλλάδος παίδευσιν εἶναι καὶ
                            καθ᾽ ἕκαστον δοκεῖν ἄν μοι τὸν αὐτὸν ἄνδρα παρ᾽ ἡμῶν ἐπὶ πλεῖστ᾽ ἂν εἴδη
                            καὶ μετὰ χαρίτων μάλιστ᾽ ἂν εὐτραπέλως τὸ σῶμα αὔταρκες παρέχεσθαι. καὶ
                            ὡς οὐ λόγων ἐν τῷ παρόντι κόμπος τάδε μᾶλλον ἢ ἔργων ἐστὶν ἀλήθεια, αὐτὴ
                            ἡ δύναμις τῆς πόλεως, ἣν ἀπὸ τῶνδε τῶν τρόπων ἐκτησάμεθα, σημαίνει. μόνη
                            γὰρ τῶν νῦν ἀκοῆς κρείσσων ἐς πεῖραν ἔρχεται, καὶ μόνη οὔτε τῷ πολεμίῳ
                            ἐπελθόντι ἀγανάκτησιν ἔχει ὑφ᾽ οἵων κακοπαθεῖ οὔτε τῷ ὑπηκόῳ κατάμεμψιν
                            ὡς οὐχ ὑπ᾽ ἀξίων ἄρχεται. μετὰ μεγάλων δὲ σημείων καὶ οὐ δή τοι
                            ἀμάρτυρόν γε τὴν δύναμιν παρασχόμενοι τοῖς τε νῦν καὶ τοῖς ἔπειτα
                            θαυμασθησόμεθα, καὶ οὐδὲν προσδεόμενοι οὔτε ὁμήρου ἐπαινέτου οὔτε ὅστις
                            ἔπεσι μὲν τὸ αὐτίκα τέρψει, τῶν δ᾽ ἔργων τὴν ὑπόνοιαν ἡ ἀλήθεια βλάψει,
                            ἀλλὰ πᾶσαν μὲν θάλασσαν καὶ γῆν ἐσβατὸν τῇ ἡμετέρᾳ τόλμῃ καταναγκάσαντες
                            γενέσθαι, πανταχοῦ δὲ μνημεῖα κακῶν τε κἀγαθῶν ἀίδια ξυγκατοικίσαντες.
                            περὶ τοιαύτης οὖν πόλεως οἵδε τε γενναίως δικαιοῦντες μὴ ἀφαιρεθῆναι
                            αὐτὴν μαχόμενοι ἐτελεύτησαν, καὶ τῶν λειπομένων πάντα τινὰ εἰκὸς ἐθέλειν
                            ὑπὲρ αὐτῆς κάμνειν.</quote></p>
                </div>
                <div
                    n="42"
                    type="chapter">
                    <p><quote>δι᾽ ὃ δὴ καὶ ἐμήκυνα τὰ περὶ τῆς πόλεως, διδασκαλίαν τε ποιούμενος μὴ
                            περὶ ἴσου ἡμῖν εἶναι τὸν ἀγῶνα καὶ οἷς τῶνδε μηδὲν ὑπάρχει ὁμοίως, καὶ
                            τὴν εὐλογίαν ἅμα ἐφ᾽ οἷς νῦν λέγω φανερὰν σημείοις καθιστάς. καὶ εἴρηται
                            αὐτῆς τὰ μέγιστα· ἃ γὰρ τὴν πόλιν ὕμνησα, αἱ τῶνδε καὶ τῶν τοιῶνδε
                            ἀρεταὶ ἐκόσμησαν, καὶ οὐκ ἂν πολλοῖς τῶν ἑλλήνων ἰσόρροπος ὥσπερ τῶνδε ὁ
                            λόγος τῶν ἔργων φανείη. δοκεῖ δέ μοι δηλοῦν ἀνδρὸς ἀρετὴν πρώτη τε
                            μηνύουσα καὶ τελευταία βεβαιοῦσα ἡ νῦν τῶνδε καταστροφή. καὶ γὰρ τοῖς
                            τἆλλα χείροσι δίκαιον τὴν ἐς τοὺς πολέμους ὑπὲρ τῆς πατρίδος ἀνδραγαθίαν
                            προτίθεσθαι· ἀγαθῷ γὰρ κακὸν ἀφανίσαντες κοινῶς μᾶλλον ὠφέλησαν ἢ ἐκ τῶν
                            ἰδίων ἔβλαψαν. τῶνδε δὲ οὔτε πλούτου τις τὴν ἔτι ἀπόλαυσιν προτιμήσας
                            ἐμαλακίσθη οὔτε πενίας ἐλπίδι, ὡς κἂν ἔτι διαφυγὼν αὐτὴν πλουτήσειεν,
                            ἀναβολὴν τοῦ δεινοῦ ἐποιήσατο· τὴν δὲ τῶν ἐναντίων τιμωρίαν ποθεινοτέραν
                            αὐτῶν λαβόντες καὶ κινδύνων ἅμα τόνδε κάλλιστον νομίσαντες ἐβουλήθησαν
                            μετ᾽ αὐτοῦ τοὺς μὲν τιμωρεῖσθαι, τῶν δὲ ἐφίεσθαι, ἐλπίδι μὲν τὸ ἀφανὲς
                            τοῦ κατορθώσειν ἐπιτρέψαντες, ἔργῳ δὲ περὶ τοῦ ἤδη ὁρωμένου σφίσιν
                            αὐτοῖς ἀξιοῦντες πεποιθέναι, καὶ ἐν αὐτῷ τῷ ἀμύνεσθαι καὶ παθεῖν μᾶλλον
                            ἡγησάμενοι ἢ<add>τὸ</add>ἐνδόντες σῴζεσθαι, τὸ μὲν αἰσχρὸν τοῦ λόγου
                            ἔφυγον, τὸ δ᾽ ἔργον τῷ σώματι ὑπέμειναν καὶ δι᾽ ἐλαχίστου καιροῦ τύχης
                            ἅμα ἀκμῇ τῆς δόξης μᾶλλον ἢ τοῦ δέους ἀπηλλάγησαν.</quote></p>
                </div>
                <div
                    n="43"
                    type="chapter">
                    <p><quote>καὶ οἵδε μὲν προσηκόντως τῇ πόλει τοιοίδε ἐγένοντο· τοὺς δὲ λοιποὺς
                            χρὴ ἀσφαλεστέραν μὲν εὔχεσθαι, ἀτολμοτέραν δὲ μηδὲν ἀξιοῦν τὴν ἐς τοὺς
                            πολεμίους διάνοιαν ἔχειν, σκοποῦντας μὴ λόγῳ μόνῳ τὴν ὠφελίαν, ἣν ἄν τις
                            πρὸς οὐδὲν χεῖρον αὐτοὺς ὑμᾶς εἰδότας μηκύνοι, λέγων ὅσα ἐν τῷ τοὺς
                            πολεμίους ἀμύνεσθαι ἀγαθὰ ἔνεστιν, ἀλλὰ μᾶλλον τὴν τῆς πόλεως δύναμιν
                            καθ᾽ ἡμέραν ἔργῳ θεωμένους καὶ ἐραστὰς γιγνομένους αὐτῆς, καὶ ὅταν ὑμῖν
                            μεγάλη δόξῃ εἶναι, ἐνθυμουμένους ὅτι τολμῶντες καὶ γιγνώσκοντες τὰ
                            δέοντα καὶ ἐν τοῖς ἔργοις αἰσχυνόμενοι ἄνδρες αὐτὰ ἐκτήσαντο, καὶ ὁπότε
                            καὶ πείρᾳ του σφαλεῖεν, οὐκ οὖν καὶ τὴν πόλιν γε τῆς σφετέρας ἀρετῆς
                            ἀξιοῦντες στερίσκειν, κάλλιστον δὲ ἔρανον αὐτῇ προϊέμενοι. κοινῇ γὰρ τὰ
                            σώματα διδόντες ἰδίᾳ τὸν ἀγήρων ἔπαινον ἐλάμβανον καὶ τὸν τάφον
                            ἐπισημότατον, οὐκ ἐν ᾧ κεῖνται μᾶλλον, ἀλλ᾽ ἐν ᾧ ἡ δόξα αὐτῶν παρὰ τῷ
                            ἐντυχόντι αἰεὶ καὶ λόγου καὶ ἔργου καιρῷ αἰείμνηστος καταλείπεται.
                            ἀνδρῶν γὰρ ἐπιφανῶν πᾶσα γῆ τάφος, καὶ οὐ στηλῶν μόνον ἐν τῇ οἰκείᾳ
                            σημαίνει ἐπιγραφή, ἀλλὰ καὶ ἐν τῇ μὴ προσηκούσῃ ἄγραφος μνήμη παρ᾽
                            ἑκάστῳ τῆς γνώμης μᾶλλον ἢ τοῦ ἔργου ἐνδιαιτᾶται. οὓς νῦν ὑμεῖς
                            ζηλώσαντες καὶ τὸ εὔδαιμον τὸ ἐλεύθερον, τὸ δ᾽ ἐλεύθερον τὸ εὔψυχον
                            κρίναντες μὴ περιορᾶσθε τοὺς πολεμικοὺς κινδύνους. οὐ γὰρ οἱ
                            κακοπραγοῦντες δικαιότερον ἀφειδοῖεν ἂν τοῦ βίου, οἷς ἐλπὶς οὐκ ἔστιν
                            ἀγαθοῦ, ἀλλ᾽ οἷς ἡ ἐναντία μεταβολὴ ἐν τῷ ζῆν ἔτι κινδυνεύεται καὶ ἐν
                            οἷς μάλιστα μεγάλα τὰ διαφέροντα, ἤν τι πταίσωσιν. ἀλγεινοτέρα γὰρ ἀνδρί
                            γε φρόνημα ἔχοντι ἡ μετὰ τοῦ<add>ἐν τῷ</add>μαλακισθῆναι κάκωσις ἢ ὁ
                            μετὰ ῥώμης καὶ κοινῆς ἐλπίδος ἅμα γιγνόμενος ἀναίσθητος
                        θάνατος.</quote></p>
                </div>
                <div
                    n="44"
                    type="chapter">
                    <p><quote>δι᾽ ὅπερ καὶ τοὺς τῶνδε νῦν τοκέας, ὅσοι πάρεστε, οὐκ ὀλοφύρομαι
                            μᾶλλον ἢ παραμυθήσομαι. ἐν πολυτρόποις γὰρ ξυμφοραῖς ἐπίστανται
                            τραφέντες· τὸ δ᾽ εὐτυχές, οἳ ἂν τῆς εὐπρεπεστάτης λάχωσιν, ὥσπερ οἵδε
                            μὲν νῦν, τελευτῆς, ὑμεῖς δὲ λύπης, καὶ οἷς ἐνευδαιμονῆσαί τε ὁ βίος
                            ὁμοίως καὶ ἐντελευτῆσαι ξυνεμετρήθη. χαλεπὸν μὲν οὖν οἶδα πείθειν ὄν, ὧν
                            καὶ πολλάκις ἕξετε ὑπομνήματα ἐν ἄλλων εὐτυχίαις, αἷς ποτὲ καὶ αὐτοὶ
                            ἠγάλλεσθε· καὶ λύπη οὐχ ὧν ἄν τις μὴ πειρασάμενος ἀγαθῶν στερίσκηται,
                            ἀλλ᾽ οὗ ἂν ἐθὰς γενόμενος ἀφαιρεθῇ. καρτερεῖν δὲ χρὴ καὶ ἄλλων παίδων
                            ἐλπίδι, οἷς ἔτι ἡλικία τέκνωσιν ποιεῖσθαι· ἰδίᾳ τε γὰρ τῶν οὐκ ὄντων
                            λήθη οἱ ἐπιγιγνόμενοί τισιν ἔσονται, καὶ τῇ πόλει διχόθεν, ἔκ τε τοῦ μὴ
                            ἐρημοῦσθαι καὶ ἀσφαλείᾳ, ξυνοίσει· οὐ γὰρ οἷόν τε ἴσον τι ἢ δίκαιον
                            βουλεύεσθαι οἳ ἂν μὴ καὶ παῖδας ἐκ τοῦ ὁμοίου παραβαλλόμενοι
                            κινδυνεύωσιν. ὅσοι δ᾽ αὖ παρηβήκατε, τόν τε πλέονα κέρδος ὃν ηὐτυχεῖτε
                            βίον ἡγεῖσθε καὶ τόνδε βραχὺν ἔσεσθαι, καὶ τῇ τῶνδε εὐκλείᾳ κουφίζεσθε.
                            τὸ γὰρ φιλότιμον ἀγήρων μόνον, καὶ οὐκ ἐν τῷ ἀχρείῳ τῆς ἡλικίας τὸ
                            κερδαίνειν, ὥσπερ τινές φασι, μᾶλλον τέρπει, ἀλλὰ τὸ
                        τιμᾶσθαι.</quote></p>
                </div>
                <div
                    n="45"
                    type="chapter">
                    <p><quote>παισὶ δ᾽ αὖ ὅσοι τῶνδε πάρεστε ἢ ἀδελφοῖς ὁρῶ μέγαν τὸν ἀγῶνα<add>τὸν
                                γὰρ οὐκ ὄντα ἅπας εἴωθεν ἐπαινεῖν</add>, καὶ μόλις ἂν καθ᾽ ὑπερβολὴν
                            ἀρετῆς οὐχ ὁμοῖοι, ἀλλ᾽ ὀλίγῳ χείρους κριθεῖτε. φθόνος γὰρ τοῖς ζῶσι
                            πρὸς τὸ ἀντίπαλον, τὸ δὲ μὴ ἐμποδὼν ἀνανταγωνίστῳ εὐνοίᾳ τετίμηται. εἰ
                            δέ με δεῖ καὶ γυναικείας τι ἀρετῆς, ὅσαι νῦν ἐν χηρείᾳ ἔσονται,
                            μνησθῆναι, βραχείᾳ παραινέσει ἅπαν σημανῶ. τῆς τε γὰρ ὑπαρχούσης φύσεως
                            μὴ χείροσι γενέσθαι ὑμῖν μεγάλη ἡ δόξα καὶ ἧς ἂν ἐπ᾽ ἐλάχιστον ἀρετῆς
                            πέρι ἢ ψόγου ἐν τοῖς ἄρσεσι κλέος ᾖ.</quote></p>
                </div>
                <div
                    n="46"
                    type="chapter">
                    <p><quote>εἴρηται καὶ ἐμοὶ λόγῳ κατὰ τὸν νόμον ὅσα εἶχον πρόσφορα, καὶ ἔργῳ οἱ
                            θαπτόμενοι τὰ μὲν ἤδη κεκόσμηνται, τὰ δὲ αὐτῶν τοὺς παῖδας τὸ ἀπὸ τοῦδε
                            δημοσίᾳ ἡ πόλις μέχρι ἥβης θρέψει, ὠφέλιμον στέφανον τοῖσδέ τε καὶ τοῖς
                            λειπομένοις τῶν τοιῶνδε ἀγώνων προτιθεῖσα· ἆθλα γὰρ οἷς κεῖται ἀρετῆς
                            μέγιστα, τοῖς δὲ καὶ ἄνδρες ἄριστοι πολιτεύουσιν. νῦν δὲ ἀπολοφυράμενοι
                            ὃν προσήκει ἑκάστῳ ἄπιτε.</quote></p>
                </div>
                <div
                    n="47"
                    type="chapter">
                    <p>τοιόσδε μὲν ὁ τάφος ἐγένετο ἐν τῷ χειμῶνι τούτῳ· καὶ διελθόντος αὐτοῦ πρῶτον
                        ἔτος τοῦ πολέμου τοῦδε ἐτελεύτα. τοῦ δὲ θέρους εὐθὺς ἀρχομένου πελοποννήσιοι
                        καὶ οἱ ξύμμαχοι τὰ δύο μέρη ὥσπερ καὶ τὸ πρῶτον ἐσέβαλον ἐς τὴν
                            ἀττικήν<add>ἡγεῖτο δὲ ἀρχίδαμος ὁ ζευξιδάμου λακεδαιμονίων
                            βασιλεύς</add>, καὶ καθεζόμενοι ἐδῄουν τὴν γῆν. καὶ ὄντων αὐτῶν οὐ
                        πολλάς πω ἡμέρας ἐν τῇ ἀττικῇ ἡ νόσος πρῶτον ἤρξατο γενέσθαι τοῖς ἀθηναίοις,
                        λεγόμενον μὲν καὶ πρότερον πολλαχόσε ἐγκατασκῆψαι καὶ περὶ λῆμνον καὶ ἐν
                        ἄλλοις χωρίοις, οὐ μέντοι τοσοῦτός γε λοιμὸς οὐδὲ φθορὰ οὕτως ἀνθρώπων
                        οὐδαμοῦ ἐμνημονεύετο γενέσθαι. οὔτε γὰρ ἰατροὶ ἤρκουν τὸ πρῶτον θεραπεύοντες
                        ἀγνοίᾳ, ἀλλ᾽ αὐτοὶ μάλιστα ἔθνῃσκον ὅσῳ καὶ μάλιστα προσῇσαν, οὔτε ἄλλη
                        ἀνθρωπεία τέχνη οὐδεμία· ὅσα τε πρὸς ἱεροῖς ἱκέτευσαν ἢ μαντείοις καὶ τοῖς
                        τοιούτοις ἐχρήσαντο, πάντα ἀνωφελῆ ἦν, τελευτῶντές τε αὐτῶν ἀπέστησαν ὑπὸ
                        τοῦ κακοῦ νικώμενοι.</p>
                </div>
                <div
                    n="48"
                    type="chapter">
                    <p>ἤρξατο δὲ τὸ μὲν πρῶτον, ὡς λέγεται, ἐξ αἰθιοπίας τῆς ὑπὲρ αἰγύπτου, ἔπειτα
                        δὲ καὶ ἐς αἴγυπτον καὶ λιβύην κατέβη καὶ ἐς τὴν βασιλέως γῆν τὴν πολλήν. ἐς
                        δὲ τὴν ἀθηναίων πόλιν ἐξαπιναίως ἐσέπεσε, καὶ τὸ πρῶτον ἐν τῷ πειραιεῖ ἥψατο
                        τῶν ἀνθρώπων, ὥστε καὶ ἐλέχθη ὑπ᾽ αὐτῶν ὡς οἱ πελοποννήσιοι φάρμακα
                        ἐσβεβλήκοιεν ἐς τὰ φρέατα· κρῆναι γὰρ οὔπω ἦσαν αὐτόθι. ὕστερον δὲ καὶ ἐς
                        τὴν ἄνω πόλιν ἀφίκετο, καὶ ἔθνῃσκον πολλῷ μᾶλλον ἤδη. λεγέτω μὲν οὖν περὶ
                        αὐτοῦ ὡς ἕκαστος γιγνώσκει καὶ ἰατρὸς καὶ ἰδιώτης, ἀφ᾽ ὅτου εἰκὸς ἦν
                        γενέσθαι αὐτό, καὶ τὰς αἰτίας ἅστινας νομίζει τοσαύτης μεταβολῆς ἱκανὰς
                        εἶναι δύναμιν ἐς τὸ μεταστῆσαι σχεῖν· ἐγὼ δὲ οἷόν τε ἐγίγνετο λέξω, καὶ ἀφ᾽
                        ὧν ἄν τις σκοπῶν, εἴ ποτε καὶ αὖθις ἐπιπέσοι, μάλιστ᾽ ἂν ἔχοι τι προειδὼς μὴ
                        ἀγνοεῖν, ταῦτα δηλώσω αὐτός τε νοσήσας καὶ αὐτὸς ἰδὼν ἄλλους πάσχοντας.</p>
                </div>
                <div
                    n="49"
                    type="chapter">
                    <p>τὸ μὲν γὰρ ἔτος, ὡς ὡμολογεῖτο, ἐκ πάντων μάλιστα δὴ ἐκεῖνο ἄνοσον ἐς τὰς
                        ἄλλας ἀσθενείας ἐτύγχανεν ὄν· εἰ δέ τις καὶ προύκαμνέ τι, ἐς τοῦτο πάντα
                        ἀπεκρίθη. τοὺς δὲ ἄλλους ἀπ᾽ οὐδεμιᾶς προφάσεως, ἀλλ᾽ ἐξαίφνης ὑγιεῖς ὄντας
                        πρῶτον μὲν τῆς κεφαλῆς θέρμαι ἰσχυραὶ καὶ τῶν ὀφθαλμῶν ἐρυθήματα καὶ
                        φλόγωσις ἐλάμβανε, καὶ τὰ ἐντός, ἥ τε φάρυγξ καὶ ἡ γλῶσσα, εὐθὺς αἱματώδη ἦν
                        καὶ πνεῦμα ἄτοπον καὶ δυσῶδες ἠφίει· ἔπειτα ἐξ αὐτῶν πταρμὸς καὶ βράγχος
                        ἐπεγίγνετο, καὶ ἐν οὐ πολλῷ χρόνῳ κατέβαινεν ἐς τὰ στήθη ὁ πόνος μετὰ βηχὸς
                        ἰσχυροῦ· καὶ ὁπότε ἐς τὴν καρδίαν στηρίξειεν, ἀνέστρεφέ τε αὐτὴν καὶ
                        ἀποκαθάρσεις χολῆς πᾶσαι ὅσαι ὑπὸ ἰατρῶν ὠνομασμέναι εἰσὶν ἐπῇσαν, καὶ αὗται
                        μετὰ ταλαιπωρίας μεγάλης. λύγξ τε τοῖς πλέοσιν ἐνέπιπτε κενή, σπασμὸν
                        ἐνδιδοῦσα ἰσχυρόν, τοῖς μὲν μετὰ ταῦτα λωφήσαντα, τοῖς δὲ καὶ πολλῷ ὕστερον.
                        καὶ τὸ μὲν ἔξωθεν ἁπτομένῳ σῶμα οὔτ᾽ ἄγαν θερμὸν ἦν οὔτε χλωρόν, ἀλλ᾽
                        ὑπέρυθρον, πελιτνόν, φλυκταίναις μικραῖς καὶ ἕλκεσιν ἐξηνθηκός· τὰ δὲ ἐντὸς
                        οὕτως ἐκάετο ὥστε μήτε τῶν πάνυ λεπτῶν ἱματίων καὶ σινδόνων τὰς ἐπιβολὰς
                        μηδ᾽ ἄλλο τι ἢ γυμνοὶ ἀνέχεσθαι, ἥδιστά τε ἂν ἐς ὕδωρ ψυχρὸν σφᾶς αὐτοὺς
                        ῥίπτειν. καὶ πολλοὶ τοῦτο τῶν ἠμελημένων ἀνθρώπων καὶ ἔδρασαν ἐς φρέατα, τῇ
                        δίψῃ ἀπαύστῳ ξυνεχόμενοι· καὶ ἐν τῷ ὁμοίῳ καθειστήκει τό τε πλέον καὶ
                        ἔλασσον ποτόν. καὶ ἡ ἀπορία τοῦ μὴ ἡσυχάζειν καὶ ἡ ἀγρυπνία ἐπέκειτο διὰ
                        παντός. καὶ τὸ σῶμα, ὅσονπερ χρόνον καὶ ἡ νόσος ἀκμάζοι, οὐκ ἐμαραίνετο,
                        ἀλλ᾽ ἀντεῖχε παρὰ δόξαν τῇ ταλαιπωρίᾳ, ὥστε ἢ διεφθείροντο οἱ πλεῖστοι
                        ἐναταῖοι καὶ ἑβδομαῖοι ὑπὸ τοῦ ἐντὸς καύματος, ἔτι ἔχοντές τι δυνάμεως, ἢ εἰ
                        διαφύγοιεν, ἐπικατιόντος τοῦ νοσήματος ἐς τὴν κοιλίαν καὶ ἑλκώσεώς τε αὐτῇ
                        ἰσχυρᾶς ἐγγιγνομένης καὶ διαρροίας ἅμα ἀκράτου ἐπιπιπτούσης οἱ πολλοὶ
                        ὕστερον δι᾽ αὐτὴν ἀσθενείᾳ διεφθείροντο. διεξῄει γὰρ διὰ παντὸς τοῦ σώματος
                        ἄνωθεν ἀρξάμενον τὸ ἐν τῇ κεφαλῇ πρῶτον ἱδρυθὲν κακόν, καὶ εἴ τις ἐκ τῶν
                        μεγίστων περιγένοιτο, τῶν γε ἀκρωτηρίων ἀντίληψις αὐτοῦ ἐπεσήμαινεν.
                        κατέσκηπτε γὰρ ἐς αἰδοῖα καὶ ἐς ἄκρας χεῖρας καὶ πόδας, καὶ πολλοὶ
                        στερισκόμενοι τούτων διέφευγον, εἰσὶ δ᾽ οἳ καὶ τῶν ὀφθαλμῶν. τοὺς δὲ καὶ
                        λήθη ἐλάμβανε παραυτίκα ἀναστάντας τῶν πάντων ὁμοίως, καὶ ἠγνόησαν σφᾶς τε
                        αὐτοὺς καὶ τοὺς ἐπιτηδείους.</p>
                </div>
                <div
                    n="50"
                    type="chapter">
                    <p>γενόμενον γὰρ κρεῖσσον λόγου τὸ εἶδος τῆς νόσου τά τε ἄλλα χαλεπωτέρως ἢ κατὰ
                        τὴν ἀνθρωπείαν φύσιν προσέπιπτεν ἑκάστῳ καὶ ἐν τῷδε ἐδήλωσε μάλιστα ἄλλο τι
                        ὂν ἢ τῶν ξυντρόφων τι· τὰ γὰρ ὄρνεα καὶ τετράποδα ὅσα ἀνθρώπων ἅπτεται,
                        πολλῶν ἀτάφων γιγνομένων ἢ οὐ προσῄει ἢ γευσάμενα διεφθείρετο. τεκμήριον δέ·
                        τῶν μὲν τοιούτων ὀρνίθων ἐπίλειψις σαφὴς ἐγένετο, καὶ οὐχ ἑωρῶντο οὔτε ἄλλως
                        οὔτε περὶ τοιοῦτον οὐδέν· οἱ δὲ κύνες μᾶλλον αἴσθησιν παρεῖχον τοῦ
                        ἀποβαίνοντος διὰ τὸ ξυνδιαιτᾶσθαι.</p>
                </div>
                <div
                    n="51"
                    type="chapter">
                    <p>τὸ μὲν οὖν νόσημα, πολλὰ καὶ ἄλλα παραλιπόντι ἀτοπίας, ὡς ἑκάστῳ ἐτύγχανέ τι
                        διαφερόντως ἑτέρῳ πρὸς ἕτερον γιγνόμενον, τοιοῦτον ἦν ἐπὶ πᾶν τὴν ἰδέαν. καὶ
                        ἄλλο παρελύπει κατ᾽ ἐκεῖνον τὸν χρόνον οὐδὲν τῶν εἰωθότων· ὃ δὲ καὶ γένοιτο,
                        ἐς τοῦτο ἐτελεύτα. ἔθνῃσκον δὲ οἱ μὲν ἀμελείᾳ, οἱ δὲ καὶ πάνυ θεραπευόμενοι.
                        ἕν τε οὐδὲ ἓν κατέστη ἴαμα ὡς εἰπεῖν ὅτι χρῆν προσφέροντας ὠφελεῖν· τὸ γάρ
                        τῳ ξυνενεγκὸν ἄλλον τοῦτο ἔβλαπτεν. σῶμά τε αὔταρκες ὂν οὐδὲν διεφάνη πρὸς
                        αὐτὸ ἰσχύος πέρι ἢ ἀσθενείας, ἀλλὰ πάντα ξυνῄρει καὶ τὰ πάσῃ διαίτῃ
                        θεραπευόμενα. δεινότατον δὲ παντὸς ἦν τοῦ κακοῦ ἥ τε ἀθυμία ὁπότε τις
                        αἴσθοιτο κάμνων<add>πρὸς γὰρ τὸ ἀνέλπιστον εὐθὺς τραπόμενοι τῇ γνώμῃ πολλῷ
                            μᾶλλον προΐεντο σφᾶς αὐτοὺς καὶ οὐκ ἀντεῖχον</add>, καὶ ὅτι ἕτερος ἀφ᾽
                        ἑτέρου θεραπείας ἀναπιμπλάμενοι ὥσπερ τὰ πρόβατα ἔθνῃσκον· καὶ τὸν πλεῖστον
                        φθόρον τοῦτο ἐνεποίει. εἴτε γὰρ μὴ ᾽θέλοιεν δεδιότες ἀλλήλοις προσιέναι,
                        ἀπώλλυντο ἐρῆμοι, καὶ οἰκίαι πολλαὶ ἐκενώθησαν ἀπορίᾳ τοῦ θεραπεύσοντος·
                        εἴτε προσίοιεν, διεφθείροντο, καὶ μάλιστα οἱ ἀρετῆς τι μεταποιούμενοι·
                        αἰσχύνῃ γὰρ ἠφείδουν σφῶν αὐτῶν ἐσιόντες παρὰ τοὺς φίλους, ἐπεὶ καὶ τὰς
                        ὀλοφύρσεις τῶν ἀπογιγνομένων τελευτῶντες καὶ οἱ οἰκεῖοι ἐξέκαμνον ὑπὸ τοῦ
                        πολλοῦ κακοῦ νικώμενοι. ἐπὶ πλέον δ᾽ ὅμως οἱ διαπεφευγότες τόν τε θνῄσκοντα
                        καὶ τὸν πονούμενον ᾠκτίζοντο διὰ τὸ προειδέναι τε καὶ αὐτοὶ ἤδη ἐν τῷ
                        θαρσαλέῳ εἶναι· δὶς γὰρ τὸν αὐτόν, ὥστε καὶ κτείνειν, οὐκ ἐπελάμβανεν. καὶ
                        ἐμακαρίζοντό τε ὑπὸ τῶν ἄλλων, καὶ αὐτοὶ τῷ παραχρῆμα περιχαρεῖ καὶ ἐς τὸν
                        ἔπειτα χρόνον ἐλπίδος τι εἶχον κούφης μηδ᾽ ἂν ὑπ᾽ ἄλλου νοσήματός ποτε ἔτι
                        διαφθαρῆναι.</p>
                </div>
                <div
                    n="52"
                    type="chapter">
                    <p>ἐπίεσε δ᾽ αὐτοὺς μᾶλλον πρὸς τῷ ὑπάρχοντι πόνῳ καὶ ἡ ξυγκομιδὴ ἐκ τῶν ἀγρῶν
                        ἐς τὸ ἄστυ, καὶ οὐχ ἧσσον τοὺς ἐπελθόντας. οἰκιῶν γὰρ οὐχ ὑπαρχουσῶν, ἀλλ᾽
                        ἐν καλύβαις πνιγηραῖς ὥρᾳ ἔτους διαιτωμένων ὁ φθόρος ἐγίγνετο οὐδενὶ κόσμῳ,
                        ἀλλὰ καὶ νεκροὶ ἐπ᾽ ἀλλήλοις ἀποθνῄσκοντες ἔκειντο καὶ ἐν ταῖς ὁδοῖς
                        ἐκαλινδοῦντο καὶ περὶ τὰς κρήνας ἁπάσας ἡμιθνῆτες τοῦ ὕδατος ἐπιθυμίᾳ. τά τε
                        ἱερὰ ἐν οἷς ἐσκήνηντο νεκρῶν πλέα ἦν, αὐτοῦ ἐναποθνῃσκόντων· ὑπερβιαζομένου
                        γὰρ τοῦ κακοῦ οἱ ἄνθρωποι, οὐκ ἔχοντες ὅτι γένωνται, ἐς ὀλιγωρίαν ἐτράποντο
                        καὶ ἱερῶν καὶ ὁσίων ὁμοίως. νόμοι τε πάντες ξυνεταράχθησαν οἷς ἐχρῶντο
                        πρότερον περὶ τὰς ταφάς, ἔθαπτον δὲ ὡς ἕκαστος ἐδύνατο. καὶ πολλοὶ ἐς
                        ἀναισχύντους θήκας ἐτράποντο σπάνει τῶν ἐπιτηδείων διὰ τὸ συχνοὺς ἤδη
                        προτεθνάναι σφίσιν· ἐπὶ πυρὰς γὰρ ἀλλοτρίας φθάσαντες τοὺς νήσαντας οἱ μὲν
                        ἐπιθέντες τὸν ἑαυτῶν νεκρὸν ὑφῆπτον, οἱ δὲ καιομένου ἄλλου ἐπιβαλόντες
                        ἄνωθεν ὃν φέροιεν ἀπῇσαν.</p>
                </div>
                <div
                    n="53"
                    type="chapter">
                    <p>πρῶτόν τε ἦρξε καὶ ἐς τἆλλα τῇ πόλει ἐπὶ πλέον ἀνομίας τὸ νόσημα. ῥᾷον γὰρ
                        ἐτόλμα τις ἃ πρότερον ἀπεκρύπτετο μὴ καθ᾽ ἡδονὴν ποιεῖν, ἀγχίστροφον τὴν
                        μεταβολὴν ὁρῶντες τῶν τε εὐδαιμόνων καὶ αἰφνιδίως θνῃσκόντων καὶ τῶν οὐδὲν
                        πρότερον κεκτημένων, εὐθὺς δὲ τἀκείνων ἐχόντων. ὥστε ταχείας τὰς ἐπαυρέσεις
                        καὶ πρὸς τὸ τερπνὸν ἠξίουν ποιεῖσθαι, ἐφήμερα τά τε σώματα καὶ τὰ χρήματα
                        ὁμοίως ἡγούμενοι. καὶ τὸ μὲν προσταλαιπωρεῖν τῷ δόξαντι καλῷ οὐδεὶς πρόθυμος
                        ἦν, ἄδηλον νομίζων εἰ πρὶν ἐπ᾽ αὐτὸ ἐλθεῖν διαφθαρήσεται· ὅτι δὲ ἤδη τε ἡδὺ
                        πανταχόθεν τε ἐς αὐτὸ κερδαλέον, τοῦτο καὶ καλὸν καὶ χρήσιμον κατέστη. θεῶν
                        δὲ φόβος ἢ ἀνθρώπων νόμος οὐδεὶς ἀπεῖργε, τὸ μὲν κρίνοντες ἐν ὁμοίῳ καὶ
                        σέβειν καὶ μὴ ἐκ τοῦ πάντας ὁρᾶν ἐν ἴσῳ ἀπολλυμένους, τῶν δὲ ἁμαρτημάτων
                        οὐδεὶς ἐλπίζων μέχρι τοῦ δίκην γενέσθαι βιοὺς ἂν τὴν τιμωρίαν ἀντιδοῦναι,
                        πολὺ δὲ μείζω τὴν ἤδη κατεψηφισμένην σφῶν ἐπικρεμασθῆναι, ἣν πρὶν ἐμπεσεῖν
                        εἰκὸς εἶναι τοῦ βίου τι ἀπολαῦσαι.</p>
                </div>
                <div
                    n="54"
                    type="chapter">
                    <p>τοιούτῳ μὲν πάθει οἱ ἀθηναῖοι περιπεσόντες ἐπιέζοντο, ἀνθρώπων τ᾽ ἔνδον
                        θνῃσκόντων καὶ γῆς ἔξω δῃουμένης. ἐν δὲ τῷ κακῷ οἷα εἰκὸς ἀνεμνήσθησαν καὶ
                        τοῦδε τοῦ ἔπους, φάσκοντες οἱ πρεσβύτεροι πάλαι ᾁδεσθαι<quote>ἥξει δωριακὸς
                            πόλεμος καὶ λοιμὸς ἅμ᾽ αὐτῷ.</quote>ἐγένετο μὲν οὖν ἔρις τοῖς ἀνθρώποις
                        μὴ λοιμὸν ὠνομάσθαι ἐν τῷ ἔπει ὑπὸ τῶν παλαιῶν, ἀλλὰ λιμόν, ἐνίκησε δὲ ἐπὶ
                        τοῦ παρόντος εἰκότως λοιμὸν εἰρῆσθαι· οἱ γὰρ ἄνθρωποι πρὸς ἃ ἔπασχον τὴν
                        μνήμην ἐποιοῦντο. ἢν δέ γε οἶμαί ποτε ἄλλος πόλεμος καταλάβῃ δωρικὸς τοῦδε
                        ὕστερος καὶ ξυμβῇ γενέσθαι λιμόν, κατὰ τὸ εἰκὸς οὕτως ᾁσονται. μνήμη δὲ
                        ἐγένετο καὶ τοῦ λακεδαιμονίων χρηστηρίου τοῖς εἰδόσιν, ὅτε ἐπερωτῶσιν αὐτοῖς
                        τὸν θεὸν εἰ χρὴ πολεμεῖν ἀνεῖλε κατὰ κράτος πολεμοῦσι νίκην ἔσεσθαι, καὶ
                        αὐτὸς ἔφη ξυλλήψεσθαι. περὶ μὲν οὖν τοῦ χρηστηρίου τὰ γιγνόμενα ᾔκαζον ὁμοῖα
                        εἶναι· ἐσβεβληκότων δὲ τῶν πελοποννησίων ἡ νόσος ἤρξατο εὐθύς, καὶ ἐς μὲν
                        πελοπόννησον οὐκ ἐσῆλθεν, ὅτι καὶ ἄξιον εἰπεῖν, ἐπενείματο δὲ ἀθήνας μὲν
                        μάλιστα, ἔπειτα δὲ καὶ τῶν ἄλλων χωρίων τὰ πολυανθρωπότατα. ταῦτα μὲν τὰ
                        κατὰ τὴν νόσον γενόμενα.</p>
                </div>
                <div
                    n="55"
                    type="chapter">
                    <p>οἱ δὲ πελοποννήσιοι ἐπειδὴ ἔτεμον τὸ πεδίον, παρῆλθον ἐς τὴν πάραλον γῆν
                        καλουμένην μέχρι λαυρείου, οὗ τὰ ἀργύρεια μέταλλά ἐστιν ἀθηναίοις. καὶ
                        πρῶτον μὲν ἔτεμον ταύτην ᾗ πρὸς πελοπόννησον ὁρᾷ, ἔπειτα δὲ τὴν πρὸς εὔβοιάν
                        τε καὶ ἄνδρον τετραμμένην. περικλῆς δὲ στρατηγὸς ὢν καὶ τότε περὶ μὲν τοῦ μὴ
                        ἐπεξιέναι τοὺς ἀθηναίους τὴν αὐτὴν γνώμην εἶχεν ὥσπερ καὶ ἐν τῇ προτέρᾳ
                        ἐσβολῇ.</p>
                </div>
                <div
                    n="56"
                    type="chapter">
                    <p>ἔτι δ᾽ αὐτῶν ἐν τῷ πεδίῳ ὄντων, πρὶν ἐς τὴν παραλίαν ἐλθεῖν, ἑκατὸν νεῶν
                        ἐπίπλουν τῇ πελοποννήσῳ παρεσκευάζετο, καὶ ἐπειδὴ ἑτοῖμα ἦν, ἀνήγετο. ἦγε δ᾽
                        ἐπὶ τῶν νεῶν ὁπλίτας ἀθηναίων τετρακισχιλίους καὶ ἱππέας τριακοσίους ἐν
                        ναυσὶν ἱππαγωγοῖς πρῶτον τότε ἐκ τῶν παλαιῶν νεῶν ποιηθείσαις·
                        ξυνεστρατεύοντο δὲ καὶ χῖοι καὶ λέσβιοι πεντήκοντα ναυσίν. ὅτε δὲ ἀνήγετο ἡ
                        στρατιὰ αὕτη ἀθηναίων, πελοποννησίους κατέλιπον τῆς ἀττικῆς ὄντας ἐν τῇ
                        παραλίᾳ. ἀφικόμενοι δὲ ἐς ἐπίδαυρον τῆς πελοποννήσου ἔτεμον τῆς γῆς τὴν
                        πολλήν, καὶ πρὸς τὴν πόλιν προσβαλόντες ἐς ἐλπίδα μὲν ἦλθον τοῦ ἑλεῖν, οὐ
                        μέντοι προυχώρησέ γε. ἀναγαγόμενοι δὲ ἐκ τῆς ἐπιδαύρου ἔτεμον τήν τε
                        τροιζηνίδα γῆν καὶ ἁλιάδα καὶ ἑρμιονίδα· ἔστι δὲ ταῦτα πάντα ἐπιθαλάσσια τῆς
                        πελοποννήσου. ἄραντες δὲ ἀπ᾽ αὐτῶν ἀφίκοντο ἐς πρασιὰς τῆς λακωνικῆς πόλισμα
                        ἐπιθαλάσσιον, καὶ τῆς τε γῆς ἔτεμον καὶ αὐτὸ τὸ πόλισμα εἷλον καὶ ἐπόρθησαν.
                        ταῦτα δὲ ποιήσαντες ἐπ᾽ οἴκου ἀνεχώρησαν. τοὺς δὲ πελοποννησίους οὐκέτι
                        κατέλαβον ἐν τῇ ἀττικῇ ὄντας, ἀλλ᾽ ἀνακεχωρηκότας.</p>
                </div>
                <div
                    n="57"
                    type="chapter">
                    <p>ὅσον δὲ χρόνον οἵ τε πελοποννήσιοι ἦσαν ἐν τῇ γῇ τῇ ἀθηναίων καὶ οἱ ἀθηναῖοι
                        ἐστράτευον ἐπὶ τῶν νεῶν, ἡ νόσος ἔν τε τῇ στρατιᾷ τοὺς ἀθηναίους ἔφθειρε καὶ
                        ἐν τῇ πόλει, ὥστε καὶ ἐλέχθη τοὺς πελοποννησίους δείσαντας τὸ νόσημα, ὡς
                        ἐπυνθάνοντο τῶν αὐτομόλων ὅτι ἐν τῇ πόλει εἴη καὶ θάπτοντας ἅμα ᾐσθάνοντο,
                        θᾶσσον ἐκ τῆς γῆς ἐξελθεῖν. τῇ δὲ ἐσβολῇ ταύτῃ πλεῖστόν τε χρόνον ἐνέμειναν
                        καὶ τὴν γῆν πᾶσαν ἔτεμον· ἡμέρας γὰρ τεσσαράκοντα μάλιστα ἐν τῇ γῇ τῇ ἀττικῇ
                        ἐγένοντο.</p>
                </div>
                <div
                    n="58"
                    type="chapter">
                    <p>τοῦ δ᾽ αὐτοῦ θέρους ἅγνων ὁ νικίου καὶ κλεόπομπος ὁ κλεινίου, ξυστράτηγοι
                        ὄντες περικλέους, λαβόντες τὴν στρατιὰν ᾗπερ ἐκεῖνος ἐχρήσατο ἐστράτευσαν
                        εὐθὺς ἐπὶ χαλκιδέας τοὺς ἐπὶ θρᾴκης καὶ ποτείδαιαν ἔτι πολιορκουμένην,
                        ἀφικόμενοι δὲ μηχανάς τε τῇ ποτειδαίᾳ προσέφερον καὶ παντὶ τρόπῳ ἐπειρῶντο
                        ἑλεῖν. προυχώρει δὲ αὐτοῖς οὔτε ἡ αἵρεσις τῆς πόλεως οὔτε τἆλλα τῆς
                        παρασκευῆς ἀξίως· ἐπιγενομένη γὰρ ἡ νόσος ἐνταῦθα δὴ πάνυ ἐπίεσε τοὺς
                        ἀθηναίους, φθείρουσα τὴν στρατιάν, ὥστε καὶ τοὺς προτέρους στρατιώτας
                        νοσῆσαι τῶν ἀθηναίων ἀπὸ τῆς ξὺν ἅγνωνι στρατιᾶς, ἐν τῷ πρὸ τοῦ χρόνῳ
                        ὑγιαίνοντας. φορμίων δὲ καὶ οἱ ἑξακόσιοι καὶ χίλιοι οὐκέτι ἦσαν περὶ
                        χαλκιδέας. ὁ μὲν οὖν ἅγνων ἀνεχώρησε ταῖς ναυσὶν ἐς τὰς ἀθήνας, ἀπὸ
                        τετρακισχιλίων ὁπλιτῶν χιλίους καὶ πεντήκοντα τῇ νόσῳ ἀπολέσας ἐν
                        τεσσαράκοντα μάλιστα ἡμέραις· οἱ δὲ πρότεροι στρατιῶται κατὰ χώραν μένοντες
                        ἐπολιόρκουν τὴν ποτείδαιαν.</p>
                </div>
                <div
                    n="59"
                    type="chapter">
                    <p>μετὰ δὲ τὴν δευτέραν ἐσβολὴν τῶν πελοποννησίων οἱ ἀθηναῖοι, ὡς ἥ τε γῆ αὐτῶν
                        ἐτέτμητο τὸ δεύτερον καὶ ἡ νόσος ἐπέκειτο ἅμα καὶ ὁ πόλεμος, ἠλλοίωντο τὰς
                        γνώμας, καὶ τὸν μὲν περικλέα ἐν αἰτίᾳ εἶχον ὡς πείσαντα σφᾶς πολεμεῖν καὶ
                        δι᾽ ἐκεῖνον ταῖς ξυμφοραῖς περιπεπτωκότες, πρὸς δὲ τοὺς λακεδαιμονίους
                        ὥρμηντο ξυγχωρεῖν· καὶ πρέσβεις τινὰς πέμψαντες ὡς αὐτοὺς ἄπρακτοι ἐγένοντο.
                        πανταχόθεν τε τῇ γνώμῃ ἄποροι καθεστηκότες ἐνέκειντο τῷ περικλεῖ. ὁ δὲ ὁρῶν
                        αὐτοὺς πρὸς τὰ παρόντα χαλεπαίνοντας καὶ πάντα ποιοῦντας ἅπερ αὐτὸς ἤλπιζε,
                        ξύλλογον ποιήσας<add>ἔτι δ᾽ ἐστρατήγει</add>ἐβούλετο θαρσῦναί τε καὶ
                        ἀπαγαγὼν τὸ ὀργιζόμενον τῆς γνώμης πρὸς τὸ ἠπιώτερον καὶ ἀδεέστερον
                        καταστῆσαι· παρελθὼν δὲ ἔλεξε τοιάδε.</p>
                </div>
                <div
                    n="60"
                    type="chapter">
                    <p><quote>καὶ προσδεχομένῳ μοι τὰ τῆς ὀργῆς ὑμῶν ἔς με γεγένηται<add>αἰσθάνομαι
                                γὰρ τὰς αἰτίας</add>καὶ ἐκκλησίαν τούτου ἕνεκα ξυνήγαγον, ὅπως
                            ὑπομνήσω καὶ μέμψωμαι εἴ τι μὴ ὀρθῶς ἢ ἐμοὶ χαλεπαίνετε ἢ ταῖς ξυμφοραῖς
                            εἴκετε. ἐγὼ γὰρ ἡγοῦμαι πόλιν πλείω ξύμπασαν ὀρθουμένην ὠφελεῖν τοὺς
                            ἰδιώτας ἢ καθ᾽ ἕκαστον τῶν πολιτῶν εὐπραγοῦσαν, ἁθρόαν δὲ σφαλλομένην.
                            καλῶς μὲν γὰρ φερόμενος ἀνὴρ τὸ καθ᾽ ἑαυτὸν διαφθειρομένης τῆς πατρίδος
                            οὐδὲν ἧσσον ξυναπόλλυται, κακοτυχῶν δὲ ἐν εὐτυχούσῃ πολλῷ μᾶλλον
                            διασῴζεται. ὁπότε οὖν πόλις μὲν τὰς ἰδίας ξυμφορὰς οἵα τε φέρειν, εἷς δ᾽
                            ἕκαστος τὰς ἐκείνης ἀδύνατος, πῶς οὐ χρὴ πάντας ἀμύνειν αὐτῇ, καὶ μὴ ὃ
                            νῦν ὑμεῖς δρᾶτε· ταῖς κατ᾽ οἶκον κακοπραγίαις ἐκπεπληγμένοι τοῦ κοινοῦ
                            τῆς σωτηρίας ἀφίεσθε, καὶ ἐμέ τε τὸν παραινέσαντα πολεμεῖν καὶ ὑμᾶς
                            αὐτοὺς οἳ ξυνέγνωτε δι᾽ αἰτίας ἔχετε. καίτοι ἐμοὶ τοιούτῳ ἀνδρὶ
                            ὀργίζεσθε ὃς οὐδενὸς ἥσσων οἴομαι εἶναι γνῶναί τε τὰ δέοντα καὶ
                            ἑρμηνεῦσαι ταῦτα, φιλόπολίς τε καὶ χρημάτων κρείσσων. ὅ τε γὰρ γνοὺς καὶ
                            μὴ σαφῶς διδάξας ἐν ἴσῳ καὶ εἰ μὴ ἐνεθυμήθη· ὅ τε ἔχων ἀμφότερα, τῇ δὲ
                            πόλει δύσνους, οὐκ ἂν ὁμοίως τι οἰκείως φράζοι· προσόντος δὲ καὶ τοῦδε,
                            χρήμασι δὲ νικωμένου, τὰ ξύμπαντα τούτου ἑνὸς ἂν πωλοῖτο. ὥστ᾽ εἴ μοι
                            καὶ μέσως ἡγούμενοι μᾶλλον ἑτέρων προσεῖναι αὐτὰ πολεμεῖν ἐπείσθητε, οὐκ
                            ἂν εἰκότως νῦν τοῦ γε ἀδικεῖν αἰτίαν φεροίμην.</quote></p>
                </div>
                <div
                    n="61"
                    type="chapter">
                    <p><quote>καὶ γὰρ οἷς μὲν αἵρεσις γεγένηται τἆλλα εὐτυχοῦσι, πολλὴ ἄνοια
                            πολεμῆσαι· εἰ δ᾽ ἀναγκαῖον ἦν ἢ εἴξαντας εὐθὺς τοῖς πέλας ὑπακοῦσαι ἢ
                            κινδυνεύσαντας περιγενέσθαι, ὁ φυγὼν τὸν κίνδυνον τοῦ ὑποστάντος
                            μεμπτότερος. καὶ ἐγὼ μὲν ὁ αὐτός εἰμι καὶ οὐκ ἐξίσταμαι· ὑμεῖς δὲ
                            μεταβάλλετε, ἐπειδὴ ξυνέβη ὑμῖν πεισθῆναι μὲν ἀκεραίοις, μεταμέλειν δὲ
                            κακουμένοις, καὶ τὸν ἐμὸν λόγον ἐν τῷ ὑμετέρῳ ἀσθενεῖ τῆς γνώμης μὴ
                            ὀρθὸν φαίνεσθαι, διότι τὸ μὲν λυποῦν ἔχει ἤδη τὴν αἴσθησιν ἑκάστῳ, τῆς
                            δὲ ὠφελίας ἄπεστιν ἔτι ἡ δήλωσις ἅπασι, καὶ μεταβολῆς μεγάλης, καὶ
                            ταύτης ἐξ ὀλίγου, ἐμπεσούσης ταπεινὴ ὑμῶν ἡ διάνοια ἐγκαρτερεῖν ἃ
                            ἔγνωτε. δουλοῖ γὰρ φρόνημα τὸ αἰφνίδιον καὶ ἀπροσδόκητον καὶ τὸ πλείστῳ
                            παραλόγῳ ξυμβαῖνον· ὃ ὑμῖν πρὸς τοῖς ἄλλοις οὐχ ἥκιστα καὶ κατὰ τὴν
                            νόσον γεγένηται. ὅμως δὲ πόλιν μεγάλην οἰκοῦντας καὶ ἐν ἤθεσιν
                            ἀντιπάλοις αὐτῇ τεθραμμένους χρεὼν καὶ ξυμφοραῖς ταῖς μεγίσταις ἐθέλειν
                            ὑφίστασθαι καὶ τὴν ἀξίωσιν μὴ ἀφανίζειν<add>ἐν ἴσῳ γὰρ οἱ ἄνθρωποι
                                δικαιοῦσι τῆς τε ὑπαρχούσης δόξης αἰτιᾶσθαι ὅστις μαλακίᾳ ἐλλείπει
                                καὶ τῆς μὴ προσηκούσης μισεῖν τὸν θρασύτητι ὀρεγόμενον</add>,
                            ἀπαλγήσαντας δὲ τὰ ἴδια τοῦ κοινοῦ τῆς σωτηρίας
                        ἀντιλαμβάνεσθαι.</quote></p>
                </div>
                <div
                    n="62"
                    type="chapter">
                    <p><quote>τὸν δὲ πόνον τὸν κατὰ τὸν πόλεμον, μὴ γένηταί τε πολὺς καὶ οὐδὲν
                            μᾶλλον περιγενώμεθα, ἀρκείτω μὲν ὑμῖν καὶ ἐκεῖνα ἐν οἷς ἄλλοτε πολλάκις
                            γε δὴ ἀπέδειξα οὐκ ὀρθῶς αὐτὸν ὑποπτευόμενον, δηλώσω δὲ καὶ τόδε, ὅ μοι
                            δοκεῖτε οὔτ᾽ αὐτοὶ πώποτε ἐνθυμηθῆναι ὑπάρχον ὑμῖν μεγέθους πέρι ἐς τὴν
                            ἀρχὴν οὔτ᾽ ἐγὼ ἐν τοῖς πρὶν λόγοις· οὐδ᾽ ἂν νῦν ἐχρησάμην κομπωδεστέραν
                            ἔχοντι τὴν προσποίησιν, εἰ μὴ καταπεπληγμένους ὑμᾶς παρὰ τὸ εἰκὸς ἑώρων.
                            οἴεσθε μὲν γὰρ τῶν ξυμμάχων μόνων ἄρχειν, ἐγὼ δὲ ἀποφαίνω δύο μερῶν τῶν
                            ἐς χρῆσιν φανερῶν, γῆς καὶ θαλάσσης, τοῦ ἑτέρου ὑμᾶς παντὸς κυριωτάτους
                            ὄντας, ἐφ᾽ ὅσον τε νῦν νέμεσθε καὶ ἢν ἐπὶ πλέον βουληθῆτε· καὶ οὐκ ἔστιν
                            ὅστις τῇ ὑπαρχούσῃ παρασκευῇ τοῦ ναυτικοῦ πλέοντας ὑμᾶς οὔτε βασιλεὺς
                            οὔτε ἄλλο οὐδὲν ἔθνος τῶν ἐν τῷ παρόντι κωλύσει. ὥστε οὐ κατὰ τὴν τῶν
                            οἰκιῶν καὶ τῆς γῆς χρείαν, ὧν μεγάλων νομίζετε ἐστερῆσθαι, αὕτη ἡ
                            δύναμις φαίνεται· οὐδ᾽ εἰκὸς χαλεπῶς φέρειν αὐτῶν μᾶλλον ἢ οὐ κηπίον καὶ
                            ἐγκαλλώπισμα πλούτου πρὸς ταύτην νομίσαντας ὀλιγωρῆσαι, καὶ γνῶναι
                            ἐλευθερίαν μέν, ἢν ἀντιλαμβανόμενοι αὐτῆς διασώσωμεν, ῥᾳδίως ταῦτα
                            ἀναληψομένην, ἄλλων δὲ ὑπακούσασι καὶ τὰ προκεκτημένα φιλεῖν
                            ἐλασσοῦσθαι, τῶν τε πατέρων μὴ χείρους κατ᾽ ἀμφότερα φανῆναι, οἳ μετὰ
                            πόνων καὶ οὐ παρ᾽ ἄλλων δεξάμενοι κατέσχον τε καὶ προσέτι διασώσαντες
                            παρέδοσαν ὑμῖν αὐτά<add>αἴσχιον δὲ ἔχοντας ἀφαιρεθῆναι ἢ κτωμένους
                                ἀτυχῆσαι</add>, ἰέναι δὲ τοῖς ἐχθροῖς ὁμόσε μὴ φρονήματι μόνον, ἀλλὰ
                            καὶ καταφρονήματι. αὔχημα μὲν γὰρ καὶ ἀπὸ ἀμαθίας εὐτυχοῦς καὶ δειλῷ
                            τινὶ ἐγγίγνεται, καταφρόνησις δὲ ὃς ἂν καὶ γνώμῃ πιστεύῃ τῶν ἐναντίων
                            προύχειν, ὃ ἡμῖν ὑπάρχει. καὶ τὴν τόλμαν ἀπὸ τῆς ὁμοίας τύχης ἡ ξύνεσις
                            ἐκ τοῦ ὑπέρφρονος ἐχυρωτέραν παρέχεται, ἐλπίδι τε ἧσσον πιστεύει, ἧς ἐν
                            τῷ ἀπόρῳ ἡ ἰσχύς, γνώμῃ δὲ ἀπὸ τῶν ὑπαρχόντων, ἧς βεβαιοτέρα ἡ
                            πρόνοια.</quote></p>
                </div>
                <div
                    n="63"
                    type="chapter">
                    <p><quote>τῆς τε πόλεως ὑμᾶς εἰκὸς τῷ τιμωμένῳ ἀπὸ τοῦ ἄρχειν, ᾧπερ ἅπαντες
                            ἀγάλλεσθε, βοηθεῖν, καὶ μὴ φεύγειν τοὺς πόνους ἢ μηδὲ τὰς τιμὰς διώκειν·
                            μηδὲ νομίσαι περὶ ἑνὸς μόνου, δουλείας ἀντ᾽ ἐλευθερίας, ἀγωνίζεσθαι,
                            ἀλλὰ καὶ ἀρχῆς στερήσεως καὶ κινδύνου ὧν ἐν τῇ ἀρχῇ ἀπήχθεσθε. ἧς οὐδ᾽
                            ἐκστῆναι ἔτι ὑμῖν ἔστιν, εἴ τις καὶ τόδε ἐν τῷ παρόντι δεδιὼς
                            ἀπραγμοσύνῃ ἀνδραγαθίζεται· ὡς τυραννίδα γὰρ ἤδη ἔχετε αὐτήν, ἣν λαβεῖν
                            μὲν ἄδικον δοκεῖ εἶναι, ἀφεῖναι δὲ ἐπικίνδυνον. τάχιστ᾽ ἄν τε πόλιν οἱ
                            τοιοῦτοι ἑτέρους τε πείσαντες ἀπολέσειαν καὶ εἴ που ἐπὶ σφῶν αὐτῶν
                            αὐτόνομοι οἰκήσειαν· τὸ γὰρ ἄπραγμον οὐ σῴζεται μὴ μετὰ τοῦ δραστηρίου
                            τεταγμένον, οὐδὲ ἐν ἀρχούσῃ πόλει ξυμφέρει, ἀλλ᾽ ἐν ὑπηκόῳ, ἀσφαλῶς
                            δουλεύειν.</quote></p>
                </div>
                <div
                    n="64"
                    type="chapter">
                    <p><quote>ὑμεῖς δὲ μήτε ὑπὸ τῶν τοιῶνδε πολιτῶν παράγεσθε μήτε ἐμὲ δι᾽ ὀργῆς
                            ἔχετε, ᾧ καὶ αὐτοὶ ξυνδιέγνωτε πολεμεῖν, εἰ καὶ ἐπελθόντες οἱ ἐναντίοι
                            ἔδρασαν ἅπερ εἰκὸς ἦν μὴ ἐθελησάντων ὑμῶν ὑπακούειν, ἐπιγεγένηταί τε
                            πέρα ὧν προσεδεχόμεθα ἡ νόσος ἥδε, πρᾶγμα μόνον δὴ τῶν πάντων ἐλπίδος
                            κρεῖσσον γεγενημένον. καὶ δι᾽ αὐτὴν οἶδ᾽ ὅτι μέρος τι μᾶλλον ἔτι
                            μισοῦμαι, οὐ δικαίως, εἰ μὴ καὶ ὅταν παρὰ λόγον τι εὖ πράξητε ἐμοὶ
                            ἀναθήσετε. φέρειν δὲ χρὴ τά τε δαιμόνια ἀναγκαίως τά τε ἀπὸ τῶν πολεμίων
                            ἀνδρείως· ταῦτα γὰρ ἐν ἔθει τῇδε τῇ πόλει πρότερόν τε ἦν νῦν τε μὴ ἐν
                            ὑμῖν κωλυθῇ. γνῶτε δὲ ὄνομα μέγιστον αὐτὴν ἔχουσαν ἐν ἅπασιν ἀνθρώποις
                            διὰ τὸ ταῖς ξυμφοραῖς μὴ εἴκειν, πλεῖστα δὲ σώματα καὶ πόνους ἀνηλωκέναι
                            πολέμῳ, καὶ δύναμιν μεγίστην δὴ μέχρι τοῦδε κεκτημένην, ἧς ἐς ἀΐδιον
                            τοῖς ἐπιγιγνομένοις, ἢν καὶ νῦν ὑπενδῶμέν ποτε<add>πάντα γὰρ πέφυκε καὶ
                                ἐλασσοῦσθαι</add>, μνήμη καταλελείψεται, ἑλλήνων τε ὅτι ἕλληνες
                            πλείστων δὴ ἤρξαμεν, καὶ πολέμοις μεγίστοις ἀντέσχομεν πρός τε ξύμπαντας
                            καὶ καθ᾽ ἑκάστους, πόλιν τε τοῖς πᾶσιν εὐπορωτάτην καὶ μεγίστην
                            ᾠκήσαμεν. καίτοι ταῦτα ὁ μὲν ἀπράγμων μέμψαιτ᾽ ἄν, ὁ δὲ δρᾶν τι καὶ
                            αὐτὸς βουλόμενος ζηλώσει· εἰ δέ τις μὴ κέκτηται, φθονήσει. τὸ δὲ
                            μισεῖσθαι καὶ λυπηροὺς εἶναι ἐν τῷ παρόντι πᾶσι μὲν ὑπῆρξε δὴ ὅσοι
                            ἕτεροι ἑτέρων ἠξίωσαν ἄρχειν· ὅστις δὲ ἐπὶ μεγίστοις τὸ ἐπίφθονον
                            λαμβάνει, ὀρθῶς βουλεύεται. μῖσος μὲν γὰρ οὐκ ἐπὶ πολὺ ἀντέχει, ἡ δὲ
                            παραυτίκα τε λαμπρότης καὶ ἐς τὸ ἔπειτα δόξα αἰείμνηστος καταλείπεται.
                            ὑμεῖς δὲ ἔς τε τὸ μέλλον καλὸν προγνόντες ἔς τε τὸ αὐτίκα μὴ αἰσχρὸν τῷ
                            ἤδη προθύμῳ ἀμφότερα κτήσασθε, καὶ λακεδαιμονίοις μήτε ἐπικηρυκεύεσθε
                            μήτε ἔνδηλοι ἔστε τοῖς παροῦσι πόνοις βαρυνόμενοι, ὡς οἵτινες πρὸς τὰς
                            ξυμφορὰς γνώμῃ μὲν ἥκιστα λυποῦνται, ἔργῳ δὲ μάλιστα ἀντέχουσιν, οὗτοι
                            καὶ πόλεων καὶ ἰδιωτῶν κράτιστοί εἰσιν.</quote></p>
                </div>
                <div
                    n="65"
                    type="chapter">
                    <p>τοιαῦτα ὁ περικλῆς λέγων ἐπειρᾶτο τοὺς ἀθηναίους τῆς τε ἐς αὑτὸν ὀργῆς
                        παραλύειν καὶ ἀπὸ τῶν παρόντων δεινῶν ἀπάγειν τὴν γνώμην. οἱ δὲ δημοσίᾳ μὲν
                        τοῖς λόγοις ἀνεπείθοντο καὶ οὔτε πρὸς τοὺς λακεδαιμονίους ἔτι ἔπεμπον ἔς τε
                        τὸν πόλεμον μᾶλλον ὥρμηντο, ἰδίᾳ δὲ τοῖς παθήμασιν ἐλυποῦντο, ὁ μὲν δῆμος
                        ὅτι ἀπ᾽ ἐλασσόνων ὁρμώμενος ἐστέρητο καὶ τούτων, οἱ δὲ δυνατοὶ καλὰ κτήματα
                        κατὰ τὴν χώραν οἰκοδομίαις τε καὶ πολυτελέσι κατασκευαῖς ἀπολωλεκότες, τὸ δὲ
                        μέγιστον, πόλεμον ἀντ᾽ εἰρήνης ἔχοντες. οὐ μέντοι πρότερόν γε οἱ ξύμπαντες
                        ἐπαύσαντο ἐν ὀργῇ ἔχοντες αὐτὸν πρὶν ἐζημίωσαν χρήμασιν. ὕστερον δ᾽ αὖθις οὐ
                        πολλῷ, ὅπερ φιλεῖ ὅμιλος ποιεῖν, στρατηγὸν εἵλοντο καὶ πάντα τὰ πράγματα
                        ἐπέτρεψαν, ὧν μὲν περὶ τὰ οἰκεῖα ἕκαστος ἤλγει ἀμβλύτεροι ἤδη ὄντες, ὧν δὲ ἡ
                        ξύμπασα πόλις προσεδεῖτο πλείστου ἄξιον νομίζοντες εἶναι. ὅσον τε γὰρ χρόνον
                        προύστη τῆς πόλεως ἐν τῇ εἰρήνῃ, μετρίως ἐξηγεῖτο καὶ ἀσφαλῶς διεφύλαξεν
                        αὐτήν, καὶ ἐγένετο ἐπ᾽ ἐκείνου μεγίστη, ἐπειδή τε ὁ πόλεμος κατέστη, ὁ δὲ
                        φαίνεται καὶ ἐν τούτῳ προγνοὺς τὴν δύναμιν. ἐπεβίω δὲ δύο ἔτη καὶ ἓξ μῆνας·
                        καὶ ἐπειδὴ ἀπέθανεν, ἐπὶ πλέον ἔτι ἐγνώσθη ἡ πρόνοια αὐτοῦ ἡ ἐς τὸν πόλεμον.
                        ὁ μὲν γὰρ ἡσυχάζοντάς τε καὶ τὸ ναυτικὸν θεραπεύοντας καὶ ἀρχὴν μὴ
                        ἐπικτωμένους ἐν τῷ πολέμῳ μηδὲ τῇ πόλει κινδυνεύοντας ἔφη περιέσεσθαι· οἱ δὲ
                        ταῦτά τε πάντα ἐς τοὐναντίον ἔπραξαν καὶ ἄλλα ἔξω τοῦ πολέμου δοκοῦντα εἶναι
                        κατὰ τὰς ἰδίας φιλοτιμίας καὶ ἴδια κέρδη κακῶς ἔς τε σφᾶς αὐτοὺς καὶ τοὺς
                        ξυμμάχους ἐπολίτευσαν, ἃ κατορθούμενα μὲν τοῖς ἰδιώταις τιμὴ καὶ ὠφελία
                        μᾶλλον ἦν, σφαλέντα δὲ τῇ πόλει ἐς τὸν πόλεμον βλάβη καθίστατο. αἴτιον δ᾽ ἦν
                        ὅτι ἐκεῖνος μὲν δυνατὸς ὢν τῷ τε ἀξιώματι καὶ τῇ γνώμῃ χρημάτων τε διαφανῶς
                        ἀδωρότατος γενόμενος κατεῖχε τὸ πλῆθος ἐλευθέρως, καὶ οὐκ ἤγετο μᾶλλον ὑπ᾽
                        αὐτοῦ ἢ αὐτὸς ἦγε, διὰ τὸ μὴ κτώμενος ἐξ οὐ προσηκόντων τὴν δύναμιν πρὸς
                        ἡδονήν τι λέγειν, ἀλλ᾽ ἔχων ἐπ᾽ ἀξιώσει καὶ πρὸς ὀργήν τι ἀντειπεῖν. ὁπότε
                        γοῦν αἴσθοιτό τι αὐτοὺς παρὰ καιρὸν ὕβρει θαρσοῦντας, λέγων κατέπλησσεν ἐπὶ
                        τὸ φοβεῖσθαι, καὶ δεδιότας αὖ ἀλόγως ἀντικαθίστη πάλιν ἐπὶ τὸ θαρσεῖν.
                        ἐγίγνετό τε λόγῳ μὲν δημοκρατία, ἔργῳ δὲ ὑπὸ τοῦ πρώτου ἀνδρὸς ἀρχή. οἱ δὲ
                        ὕστερον ἴσοι μᾶλλον αὐτοὶ πρὸς ἀλλήλους ὄντες καὶ ὀρεγόμενοι τοῦ πρῶτος
                        ἕκαστος γίγνεσθαι ἐτράποντο καθ᾽ ἡδονὰς τῷ δήμῳ καὶ τὰ πράγματα ἐνδιδόναι.
                        ἐξ ὧν ἄλλα τε πολλά, ὡς ἐν μεγάλῃ πόλει καὶ ἀρχὴν ἐχούσῃ, ἡμαρτήθη καὶ ὁ ἐς
                        σικελίαν πλοῦς, ὃς οὐ τοσοῦτον γνώμης ἁμάρτημα ἦν πρὸς οὓς ἐπῇσαν, ὅσον οἱ
                        ἐκπέμψαντες οὐ τὰ πρόσφορα τοῖς οἰχομένοις ἐπιγιγνώσκοντες, ἀλλὰ κατὰ τὰς
                        ἰδίας διαβολὰς περὶ τῆς τοῦ δήμου προστασίας τά τε ἐν τῷ στρατοπέδῳ
                        ἀμβλύτερα ἐποίουν καὶ τὰ περὶ τὴν πόλιν πρῶτον ἐν ἀλλήλοις ἐταράχθησαν.
                        σφαλέντες δὲ ἐν σικελίᾳ ἄλλῃ τε παρασκευῇ καὶ τοῦ ναυτικοῦ τῷ πλέονι μορίῳ
                        καὶ κατὰ τὴν πόλιν ἤδη ἐν στάσει ὄντες ὅμως τρία μὲν ἔτη ἀντεῖχον τοῖς τε
                        πρότερον ὑπάρχουσι πολεμίοις καὶ τοῖς ἀπὸ σικελίας μετ᾽ αὐτῶν, καὶ τῶν
                        ξυμμάχων ἔτι τοῖς πλέοσιν ἀφεστηκόσι, κύρῳ τε ὕστερον βασιλέως παιδὶ
                        προσγενομένῳ, ὃς παρεῖχε χρήματα πελοποννησίοις ἐς τὸ ναυτικόν, καὶ οὐ
                        πρότερον ἐνέδοσαν ἢ αὐτοὶ ἐν σφίσι κατὰ τὰς ἰδίας διαφορὰς περιπεσόντες
                        ἐσφάλησαν. τοσοῦτον τῷ περικλεῖ ἐπερίσσευσε τότε ἀφ᾽ ὧν αὐτὸς προέγνω καὶ
                        πάνυ ἂν ῥᾳδίως περιγενέσθαι τὴν πόλιν πελοποννησίων αὐτῶν τῷ πολέμῳ.</p>
                </div>
                <div
                    n="66"
                    type="chapter">
                    <p>οἱ δὲ λακεδαιμόνιοι καὶ οἱ ξύμμαχοι τοῦ αὐτοῦ θέρους ἐστράτευσαν ναυσὶν
                        ἑκατὸν ἐς ζάκυνθον τὴν νῆσον, ἣ κεῖται ἀντιπέρας ἤλιδος· εἰσὶ δὲ ἀχαιῶν τῶν
                        ἐκ πελοποννήσου ἄποικοι καὶ ἀθηναίοις ξυνεμάχουν. ἐπέπλεον δὲ λακεδαιμονίων
                        χίλιοι ὁπλῖται καὶ κνῆμος σπαρτιάτης ναύαρχος. ἀποβάντες δὲ ἐς τὴν γῆν
                        ἐδῄωσαν τὰ πολλά. καὶ ἐπειδὴ οὐ ξυνεχώρουν, ἀπέπλευσαν ἐπ᾽ οἴκου.</p>
                </div>
                <div
                    n="67"
                    type="chapter">
                    <p>καὶ τοῦ αὐτοῦ θέρους τελευτῶντος ἀριστεὺς κορίνθιος καὶ λακεδαιμονίων
                        πρέσβεις ἀνήριστος καὶ νικόλαος καὶ πρατόδαμος καὶ τεγεάτης τιμαγόρας καὶ
                        ἀργεῖος ἰδίᾳ πόλλις, πορευόμενοι ἐς τὴν ἀσίαν ὡς βασιλέα, εἴ πως πείσειαν
                        αὐτὸν χρήματά τε παρασχεῖν καὶ ξυμπολεμεῖν, ἀφικνοῦνται ὡς σιτάλκην πρῶτον
                        τὸν τήρεω ἐς θρᾴκην, βουλόμενοι πεῖσαί τε αὐτόν, εἰ δύναιντο, μεταστάντα τῆς
                        ἀθηναίων ξυμμαχίας στρατεῦσαι ἐπὶ τὴν ποτείδαιαν, οὗ ἦν στράτευμα τῶν
                        ἀθηναίων πολιορκοῦν, καὶ ᾗπερ ὥρμηντο, δι᾽ ἐκείνου πορευθῆναι πέραν τοῦ
                        ἑλλησπόντου ὡς φαρνάκην τὸν φαρναβάζου, ὃς αὐτοὺς ἔμελλεν ὡς βασιλέα
                        ἀναπέμψειν. παρατυχόντες δὲ ἀθηναίων πρέσβεις λέαρχος καλλιμάχου καὶ
                        ἀμεινιάδης φιλήμονος παρὰ τῷ σιτάλκῃ πείθουσι τὸν σάδοκον τὸν γεγενημένον
                        ἀθηναῖον, σιτάλκου υἱόν, τοὺς ἄνδρας ἐγχειρίσαι σφίσιν, ὅπως μὴ διαβάντες ὡς
                        βασιλέα τὴν ἐκείνου πόλιν τὸ μέρος βλάψωσιν. ὁ δὲ πεισθεὶς πορευομένους
                        αὐτοὺς διὰ τῆς θρᾴκης ἐπὶ τὸ πλοῖον ᾧ ἔμελλον τὸν ἑλλήσποντον περαιώσειν,
                        πρὶν ἐσβαίνειν ξυλλαμβάνει, ἄλλους ξυμπέμψας μετὰ τοῦ λεάρχου καὶ
                        ἀμεινιάδου, καὶ ἐκέλευσεν ἐκείνοις παραδοῦναι· οἱ δὲ λαβόντες ἐκόμισαν ἐς
                        τὰς ἀθήνας. ἀφικομένων δὲ αὐτῶν δείσαντες οἱ ἀθηναῖοι τὸν ἀριστέα μὴ αὖθις
                        σφᾶς ἔτι πλείω κακουργῇ διαφυγών, ὅτι καὶ πρὸ τούτων τὰ τῆς ποτειδαίας καὶ
                        τῶν ἐπὶ θρᾴκης πάντα ἐφαίνετο πράξας, ἀκρίτους καὶ βουλομένους ἔστιν ἃ
                        εἰπεῖν αὐθημερὸν ἀπέκτειναν πάντας καὶ ἐς φάραγγα ἐσέβαλον, δικαιοῦντες τοῖς
                        αὐτοῖς ἀμύνεσθαι οἷσπερ καὶ οἱ λακεδαιμόνιοι ὑπῆρξαν, τοὺς ἐμπόρους οὓς
                        ἔλαβον ἀθηναίων καὶ τῶν ξυμμάχων ἐν ὁλκάσι περὶ πελοπόννησον πλέοντας
                        ἀποκτείναντες καὶ ἐς φάραγγας ἐσβαλόντες. πάντας γὰρ δὴ κατ᾽ ἀρχὰς τοῦ
                        πολέμου λακεδαιμόνιοι ὅσους λάβοιεν ἐν τῇ θαλάσσῃ ὡς πολεμίους διέφθειρον,
                        καὶ τοὺς μετὰ ἀθηναίων ξυμπολεμοῦντας καὶ τοὺς μηδὲ μεθ᾽ ἑτέρων.</p>
                </div>
                <div
                    n="68"
                    type="chapter">
                    <p>κατὰ δὲ τοὺς αὐτοὺς χρόνους, τοῦ θέρους τελευτῶντος, καὶ ἀμπρακιῶται αὐτοί τε
                        καὶ τῶν βαρβάρων πολλοὺς ἀναστήσαντες ἐστράτευσαν ἐπ᾽ ἄργος τὸ ἀμφιλοχικὸν
                        καὶ τὴν ἄλλην ἀμφιλοχίαν. ἔχθρα δὲ πρὸς τοὺς ἀργείους ἀπὸ τοῦδε αὐτοῖς
                        ἤρξατο πρῶτον γενέσθαι. ἄργος τὸ ἀμφιλοχικὸν καὶ ἀμφιλοχίαν τὴν ἄλλην ἔκτισε
                        μὲν μετὰ τὰ τρωικὰ οἴκαδε ἀναχωρήσας καὶ οὐκ ἀρεσκόμενος τῇ ἐν ἄργει
                        καταστάσει ἀμφίλοχος ὁ ἀμφιάρεω ἐν τῷ ἀμπρακικῷ κόλπῳ, ὁμώνυμον τῇ ἑαυτοῦ
                        πατρίδι ἄργος ὀνομάσας<add>καὶ ἦν ἡ πόλις αὕτη μεγίστη τῆς ἀμφιλοχίας καὶ
                            τοὺς δυνατωτάτους εἶχεν οἰκήτορας</add>, ὑπὸ ξυμφορῶν δὲ πολλαῖς γενεαῖς
                        ὕστερον πιεζόμενοι ἀμπρακιώτας ὁμόρους ὄντας τῇ ἀμφιλοχικῇ ξυνοίκους
                        ἐπηγάγοντο, καὶ ἡλληνίσθησαν τὴν νῦν γλῶσσαν τότε πρῶτον ἀπὸ τῶν ἀμπρακιωτῶν
                        ξυνοικησάντων· οἱ δὲ ἄλλοι ἀμφίλοχοι βάρβαροί εἰσιν. ἐκβάλλουσιν οὖν τοὺς
                        ἀργείους οἱ ἀμπρακιῶται χρόνῳ καὶ αὐτοὶ ἴσχουσι τὴν πόλιν. οἱ δ᾽ ἀμφίλοχοι
                        γενομένου τούτου διδόασιν ἑαυτοὺς ἀκαρνᾶσι, καὶ προσπαρακαλέσαντες ἀμφότεροι
                        ἀθηναίους, οἳ αὐτοῖς φορμίωνά τε στρατηγὸν ἔπεμψαν καὶ ναῦς τριάκοντα,
                            ἀφικομένου<add>δὲ</add>τοῦ φορμίωνος αἱροῦσι κατὰ κράτος ἄργος καὶ τοὺς
                        ἀμπρακιώτας ἠνδραπόδισαν, κοινῇ τε ᾤκισαν αὐτὸ ἀμφίλοχοι καὶ ἀκαρνᾶνες. μετὰ
                        δὲ τοῦτο ἡ ξυμμαχία πρῶτον ἐγένετο ἀθηναίοις καὶ ἀκαρνᾶσιν. οἱ δὲ
                        ἀμπρακιῶται τὴν μὲν ἔχθραν ἐς τοὺς ἀργείους ἀπὸ τοῦ ἀνδραποδισμοῦ σφῶν αὐτῶν
                        πρῶτον ἐποιήσαντο, ὕστερον δὲ ἐν τῷ πολέμῳ τήνδε τὴν στρατείαν ποιοῦνται
                        αὑτῶν τε καὶ χαόνων καὶ ἄλλων τινῶν τῶν πλησιοχώρων βαρβάρων· ἐλθόντες τε
                        πρὸς τὸ ἄργος τῆς μὲν χώρας ἐκράτουν, τὴν δὲ πόλιν ὡς οὐκ ἐδύναντο ἑλεῖν
                        προσβαλόντες, ἀπεχώρησαν ἐπ᾽ οἴκου καὶ διελύθησαν κατὰ ἔθνη. τοσαῦτα μὲν ἐν
                        τῷ θέρει ἐγένετο.</p>
                </div>
                <div
                    n="69"
                    type="chapter">
                    <p>τοῦ δ᾽ ἐπιγιγνομένου χειμῶνος ἀθηναῖοι ναῦς ἔστειλαν εἴκοσι μὲν περὶ
                        πελοπόννησον καὶ φορμίωνα στρατηγόν, ὃς ὁρμώμενος ἐκ ναυπάκτου φυλακὴν εἶχε
                        μήτ᾽ ἐκπλεῖν ἐκ κορίνθου καὶ τοῦ κρισαίου κόλπου μηδένα μήτ᾽ ἐσπλεῖν, ἑτέρας
                        δὲ ἓξ ἐπὶ καρίας καὶ λυκίας καὶ μελήσανδρον στρατηγόν, ὅπως ταῦτά τε
                        ἀργυρολογῶσι καὶ τὸ λῃστικὸν τῶν πελοποννησίων μὴ ἐῶσιν αὐτόθεν ὁρμώμενον
                        βλάπτειν τὸν πλοῦν τῶν ὁλκάδων τῶν ἀπὸ φασήλιδος καὶ φοινίκης καὶ τῆς
                        ἐκεῖθεν ἠπείρου. ἀναβὰς δὲ στρατιᾷ ἀθηναίων τε τῶν ἀπὸ τῶν νεῶν καὶ τῶν
                        ξυμμάχων ἐς τὴν λυκίαν ὁ μελήσανδρος ἀποθνῄσκει καὶ τῆς στρατιᾶς μέρος τι
                        διέφθειρε νικηθεὶς μάχῃ.</p>
                </div>
                <div
                    n="70"
                    type="chapter">
                    <p>τοῦ δ᾽ αὐτοῦ χειμῶνος οἱ ποτειδεᾶται ἐπειδὴ οὐκέτι ἐδύναντο πολιορκούμενοι
                        ἀντέχειν, ἀλλ᾽ αἵ τε ἐς τὴν ἀττικὴν ἐσβολαὶ πελοποννησίων οὐδὲν μᾶλλον
                        ἀπανίστασαν τοὺς ἀθηναίους ὅ τε σῖτος ἐπελελοίπει, καὶ ἄλλα τε πολλὰ
                        ἐπεγεγένητο αὐτόθι ἤδη βρώσεως πέρι ἀναγκαίας καί τινες καὶ ἀλλήλων
                        ἐγέγευντο, οὕτω δὴ λόγους προσφέρουσι περὶ ξυμβάσεως τοῖς στρατηγοῖς τῶν
                        ἀθηναίων τοῖς ἐπὶ σφίσι τεταγμένοις, ξενοφῶντί τε τῷ εὐριπίδου καὶ ἑστιοδώρῳ
                        τῷ ἀριστοκλείδου καὶ φανομάχῳ τῷ καλλιμάχου. οἱ δὲ προσεδέξαντο, ὁρῶντες μὲν
                        τῆς στρατιᾶς τὴν ταλαιπωρίαν ἐν χωρίῳ χειμερινῷ, ἀνηλωκυίας δὲ ἤδη τῆς
                        πόλεως δισχίλια τάλαντα ἐς τὴν πολιορκίαν. ἐπὶ τοῖσδε οὖν ξυνέβησαν,
                        ἐξελθεῖν αὐτοὺς καὶ παῖδας καὶ γυναῖκας καὶ τοὺς ἐπικούρους ξὺν ἑνὶ ἱματίῳ,
                        γυναῖκας δὲ ξὺν δυοῖν, καὶ ἀργύριόν τι ῥητὸν ἔχοντας ἐφόδιον. καὶ οἱ μὲν
                        ὑπόσπονδοι ἐξῆλθον ἔς τε τὴν χαλκιδικὴν καὶ ᾗ ἕκαστος ἐδύνατο· ἀθηναῖοι δὲ
                        τούς τε στρατηγοὺς ἐπῃτιάσαντο ὅτι ἄνευ αὐτῶν ξυνέβησαν<add>ἐνόμιζον γὰρ ἂν
                            κρατῆσαι τῆς πόλεως ᾗ ἐβούλοντο</add>, καὶ ὕστερον ἐποίκους ἔπεμψαν
                        ἑαυτῶν ἐς τὴν ποτείδαιαν καὶ κατῴκισαν. ταῦτα μὲν ἐν τῷ χειμῶνι ἐγένετο,
                            καὶ<add>τὸ</add>δεύτερον ἔτος ἐτελεύτα τῷ πολέμῳ τῷδε ὃν θουκυδίδης
                        ξυνέγραψεν.</p>
                </div>
                <div
                    n="71"
                    type="chapter">
                    <p>τοῦ δ᾽ ἐπιγιγνομένου θέρους οἱ πελοποννήσιοι καὶ οἱ ξύμμαχοι ἐς μὲν τὴν
                        ἀττικὴν οὐκ ἐσέβαλον, ἐστράτευσαν δὲ ἐπὶ πλάταιαν· ἡγεῖτο δὲ ἀρχίδαμος ὁ
                        ζευξιδάμου λακεδαιμονίων βασιλεύς. καὶ καθίσας τὸν στρατὸν ἔμελλε δῃώσειν
                        τὴν γῆν· οἱ δὲ πλαταιῆς εὐθὺς πρέσβεις πέμψαντες πρὸς αὐτὸν ἔλεγον
                            τοιάδε·<quote>ἀρχίδαμε καὶ λακεδαιμόνιοι, οὐ δίκαια ποιεῖτε οὐδ᾽ ἄξια
                            οὔτε ὑμῶν οὔτε πατέρων ὧν ἐστέ, ἐς γῆν τὴν πλαταιῶν στρατεύοντες.
                            παυσανίας γὰρ ὁ κλεομβρότου λακεδαιμόνιος ἐλευθερώσας τὴν ἑλλάδα ἀπὸ τῶν
                            μήδων μετὰ ἑλλήνων τῶν ἐθελησάντων ξυνάρασθαι τὸν κίνδυνον τῆς μάχης ἣ
                            παρ᾽ ἡμῖν ἐγένετο, θύσας ἐν τῇ πλαταιῶν ἀγορᾷ ἱερὰ διὶ ἐλευθερίῳ καὶ
                            ξυγκαλέσας πάντας τοὺς ξυμμάχους ἀπεδίδου πλαταιεῦσι γῆν καὶ πόλιν τὴν
                            σφετέραν ἔχοντας αὐτονόμους οἰκεῖν, στρατεῦσαί τε μηδένα ποτὲ ἀδίκως ἐπ᾽
                            αὐτοὺς μηδ᾽ ἐπὶ δουλείᾳ· εἰ δὲ μή, ἀμύνειν τοὺς παρόντας ξυμμάχους κατὰ
                            δύναμιν. τάδε μὲν ἡμῖν πατέρες οἱ ὑμέτεροι ἔδοσαν ἀρετῆς ἕνεκα καὶ
                            προθυμίας τῆς ἐν ἐκείνοις τοῖς κινδύνοις γενομένης, ὑμεῖς δὲ τἀναντία
                            δρᾶτε· μετὰ γὰρ θηβαίων τῶν ἡμῖν ἐχθίστων ἐπὶ δουλείᾳ τῇ ἡμετέρᾳ ἥκετε.
                            μάρτυρας δὲ θεοὺς τούς τε ὁρκίους τότε γενομένους ποιούμενοι καὶ τοὺς
                            ὑμετέρους πατρῴους καὶ ἡμετέρους ἐγχωρίους, λέγομεν ὑμῖν γῆν τὴν
                            πλαταιίδα μὴ ἀδικεῖν μηδὲ παραβαίνειν τοὺς ὅρκους, ἐᾶν δὲ οἰκεῖν
                            αὐτονόμους καθάπερ παυσανίας ἐδικαίωσεν.</quote></p>
                </div>
                <div
                    n="72"
                    type="chapter">
                    <p>τοσαῦτα εἰπόντων τῶν πλαταιῶν ἀρχίδαμος ὑπολαβὼν εἶπεν·<quote>δίκαια λέγετε,
                            ὦ ἄνδρες πλαταιῆς, ἢν ποιῆτε ὁμοῖα τοῖς λόγοις. καθάπερ γὰρ παυσανίας
                            ὑμῖν παρέδωκεν, αὐτοί τε αὐτονομεῖσθε καὶ τοὺς ἄλλους ξυνελευθεροῦτε,
                            ὅσοι μετασχόντες τῶν τότε κινδύνων ὑμῖν τε ξυνώμοσαν καὶ εἰσὶ νῦν ὑπ᾽
                            ἀθηναίοις, παρασκευή τε τοσήδε καὶ πόλεμος γεγένηται αὐτῶν ἕνεκα καὶ τῶν
                            ἄλλων ἐλευθερώσεως. ἧς μάλιστα μὲν μετασχόντες καὶ αὐτοὶ ἐμμείνατε τοῖς
                            ὅρκοις· εἰ δὲ μή, ἅπερ καὶ πρότερον ἤδη προυκαλεσάμεθα, ἡσυχίαν ἄγετε
                            νεμόμενοι τὰ ὑμέτερα αὐτῶν, καὶ ἔστε μηδὲ μεθ᾽ ἑτέρων, δέχεσθε δὲ
                            ἀμφοτέρους φίλους, ἐπὶ πολέμῳ δὲ μηδετέρους. καὶ τάδε ἡμῖν
                            ἀρκέσει.</quote>ὁ μὲν ἀρχίδαμος τοσαῦτα εἶπεν· οἱ δὲ πλαταιῶν πρέσβεις
                        ἀκούσαντες ταῦτα ἐσῆλθον ἐς τὴν πόλιν, καὶ τῷ πλήθει τὰ ῥηθέντα κοινώσαντες
                        ἀπεκρίναντο αὐτῷ ὅτι ἀδύνατα σφίσιν εἴη ποιεῖν ἃ προκαλεῖται ἄνευ
                            ἀθηναίων<add>παῖδες γὰρ σφῶν καὶ γυναῖκες παρ᾽ ἐκείνοις εἶεν</add>,
                        δεδιέναι δὲ καὶ περὶ τῇ πάσῃ πόλει μὴ ἐκείνων ἀποχωρησάντων ἀθηναῖοι
                        ἐλθόντες σφίσιν οὐκ ἐπιτρέπωσιν, ἢ θηβαῖοι, ὡς ἔνορκοι ὄντες κατὰ τὸ
                        ἀμφοτέρους δέχεσθαι, αὖθις σφῶν τὴν πόλιν πειράσωσι καταλαβεῖν. ὁ δὲ
                        θαρσύνων αὐτοὺς πρὸς ταῦτα ἔφη·<quote>ὑμεῖς δὲ πόλιν μὲν καὶ οἰκίας ἡμῖν
                            παράδοτε τοῖς λακεδαιμονίοις, καὶ γῆς ὅρους ἀποδείξατε καὶ δένδρα ἀριθμῷ
                            τὰ ὑμέτερα καὶ ἄλλο εἴ τι δυνατὸν ἐς ἀριθμὸν ἐλθεῖν· αὐτοὶ δὲ
                            μεταχωρήσατε ὅποι βούλεσθε, ἕως ἂν ὁ πόλεμος ᾖ· ἐπειδὰν δὲ παρέλθῃ,
                            ἀποδώσομεν ὑμῖν ἃ ἂν παραλάβωμεν. μέχρι δὲ τοῦδε ἕξομεν παρακαταθήκην,
                            ἐργαζόμενοι καὶ φορὰν φέροντες ἣ ἂν ὑμῖν μέλλῃ ἱκανὴ
                        ἔσεσθαι.</quote></p>
                </div>
                <div
                    n="73"
                    type="chapter">
                    <p>οἱ δ᾽ ἀκούσαντες ἐσῆλθον αὖθις ἐς τὴν πόλιν, καὶ βουλευσάμενοι μετὰ τοῦ
                        πλήθους ἔλεξαν ὅτι βούλονται ἃ προκαλεῖται ἀθηναίοις κοινῶσαι πρῶτον, καὶ ἢν
                        πείθωσιν αὐτούς, ποιεῖν ταῦτα· μέχρι δὲ τούτου σπείσασθαι σφίσιν ἐκέλευον
                        καὶ τὴν γῆν μὴ δῃοῦν. ὁ δὲ ἡμέρας τε ἐσπείσατο ἐν αἷς εἰκὸς ἦν κομισθῆναι,
                        καὶ τὴν γῆν οὐκ ἔτεμνεν. ἐλθόντες δὲ οἱ<add>πλαταιῆς</add>πρέσβεις ὡς τοὺς
                        ἀθηναίους καὶ βουλευσάμενοι μετ᾽ αὐτῶν πάλιν ἦλθον ἀπαγγέλλοντες τοῖς ἐν τῇ
                        πόλει τοιάδε·<quote>οὔτ᾽ ἐν τῷ πρὸ τοῦ χρόνῳ, ὦ ἄνδρες πλαταιῆς, ἀφ᾽ οὗ
                            ξύμμαχοι ἐγενόμεθα, ἀθηναῖοί φασιν ἐν οὐδενὶ ὑμᾶς προέσθαι ἀδικουμένους
                            οὔτε νῦν περιόψεσθαι, βοηθήσειν δὲ κατὰ δύναμιν. ἐπισκήπτουσί τε ὑμῖν
                            πρὸς τῶν ὅρκων οὓς οἱ πατέρες ὤμοσαν μηδὲν νεωτερίζειν περὶ τὴν
                            ξυμμαχίαν.</quote></p>
                </div>
                <div
                    n="74"
                    type="chapter">
                    <p>τοιαῦτα τῶν πρέσβεων ἀπαγγειλάντων οἱ πλαταιῆς ἐβουλεύσαντο ἀθηναίους μὴ
                        προδιδόναι, ἀλλ᾽ ἀνέχεσθαι καὶ γῆν τεμνομένην, εἰ δεῖ, ὁρῶντας καὶ ἄλλο
                        πάσχοντας ὅτι ἂν ξυμβαίνῃ· ἐξελθεῖν τε μηδένα ἔτι, ἀλλ᾽ ἀπὸ τοῦ τείχους
                        ἀποκρίνασθαι ὅτι ἀδύνατα σφίσι ποιεῖν ἐστὶν ἃ λακεδαιμόνιοι προκαλοῦνται. ὡς
                        δὲ ἀπεκρίναντο, ἐντεῦθεν δὴ πρῶτον μὲν ἐς ἐπιμαρτυρίαν καὶ θεῶν καὶ ἡρώων
                        τῶν ἐγχωρίων ἀρχίδαμος ὁ βασιλεὺς κατέστη, λέγων ὧδε·<quote>θεοὶ ὅσοι γῆν
                            τὴν πλαταιίδα ἔχετε καὶ ἥρωες, ξυνίστορές ἐστε ὅτι οὔτε τὴν ἀρχὴν
                            ἀδίκως, ἐκλιπόντων δὲ τῶνδε προτέρων τὸ ξυνώμοτον, ἐπὶ γῆν τήνδε
                            ἤλθομεν, ἐν ᾗ οἱ πατέρες ἡμῶν εὐξάμενοι ὑμῖν μήδων ἐκράτησαν καὶ
                            παρέσχετε αὐτὴν εὐμενῆ ἐναγωνίσασθαι τοῖς ἕλλησιν, οὔτε νῦν, ἤν τι
                            ποιῶμεν, ἀδικήσομεν· προκαλεσάμενοι γὰρ πολλὰ καὶ εἰκότα οὐ τυγχάνομεν.
                            ξυγγνώμονες δὲ ἔστε τῆς μὲν ἀδικίας κολάζεσθαι τοῖς ὑπάρχουσι προτέροις,
                            τῆς δὲ τιμωρίας τυγχάνειν τοῖς ἐπιφέρουσι νομίμως.</quote></p>
                </div>
                <div
                    n="75"
                    type="chapter">
                    <p>τοσαῦτα ἐπιθειάσας καθίστη ἐς πόλεμον τὸν στρατόν, καὶ πρῶτον μὲν
                        περιεσταύρωσαν αὐτοὺς τοῖς δένδρεσιν ἃ ἔκοψαν, τοῦ μηδένα ἐπεξιέναι, ἔπειτα
                        χῶμα ἔχουν πρὸς τὴν πόλιν, ἐλπίζοντες ταχίστην αἵρεσιν ἔσεσθαι αὐτῶν
                        στρατεύματος τοσούτου ἐργαζομένου. ξύλα μὲν οὖν τέμνοντες ἐκ τοῦ κιθαιρῶνος
                        παρῳκοδόμουν ἑκατέρωθεν, φορμηδὸν ἀντὶ τοίχων τιθέντες, ὅπως μὴ διαχέοιτο
                        ἐπὶ πολὺ τὸ χῶμα· ἐφόρουν δὲ ὕλην ἐς αὐτὸ καὶ λίθους καὶ γῆν καὶ εἴ τι ἄλλο
                        ἁνύτειν μέλλοι ἐπιβαλλόμενον. ἡμέρας δὲ ἔχουν ἑβδομήκοντα καὶ νύκτας
                        ξυνεχῶς, διῃρημένοι κατ᾽ ἀναπαύλας, ὥστε τοὺς μὲν φέρειν, τοὺς δὲ ὕπνον τε
                        καὶ σῖτον αἱρεῖσθαι· λακεδαιμονίων τε οἱ ξεναγοὶ ἑκάστης πόλεως ξυνεφεστῶτες
                        ἠνάγκαζον ἐς τὸ ἔργον. οἱ δὲ πλαταιῆς ὁρῶντες τὸ χῶμα αἰρόμενον, ξύλινον
                        τεῖχος ξυνθέντες καὶ ἐπιστήσαντες τῷ ἑαυτῶν τείχει ᾗ προσεχοῦτο, ἐσῳκοδόμουν
                        ἐς αὐτὸ πλίνθους ἐκ τῶν ἐγγὺς οἰκιῶν καθαιροῦντες. ξύνδεσμος δ᾽ ἦν αὐτοῖς τὰ
                        ξύλα, τοῦ μὴ ὑψηλὸν γιγνόμενον ἀσθενὲς εἶναι τὸ οἰκοδόμημα, καὶ προκαλύμματα
                        εἶχε δέρσεις καὶ διφθέρας, ὥστε τοὺς ἐργαζομένους καὶ τὰ ξύλα μήτε πυρφόροις
                        οἰστοῖς βάλλεσθαι ἐν ἀσφαλείᾳ τε εἶναι. ᾔρετο δὲ τὸ ὕψος τοῦ τείχους μέγα,
                        καὶ τὸ χῶμα οὐ σχολαίτερον ἀντανῄει αὐτῷ. καὶ οἱ πλαταιῆς τοιόνδε τι
                        ἐπινοοῦσιν· διελόντες τοῦ τείχους ᾗ προσέπιπτε τὸ χῶμα ἐσεφόρουν τὴν
                        γῆν.</p>
                </div>
                <div
                    n="76"
                    type="chapter">
                    <p>οἱ δὲ πελοποννήσιοι αἰσθόμενοι ἐν ταρσοῖς καλάμου πηλὸν ἐνίλλοντες ἐσέβαλλον
                        ἐς τὸ διῃρημένον, ὅπως μὴ διαχεόμενον ὥσπερ ἡ γῆ φοροῖτο. οἱ δὲ ταύτῃ
                        ἀποκλῃόμενοι τοῦτο μὲν ἐπέσχον, ὑπόνομον δὲ ἐκ τῆς πόλεως ὀρύξαντες καὶ
                        ξυντεκμηράμενοι ὑπὸ τὸ χῶμα ὑφεῖλκον αὖθις παρὰ σφᾶς τὸν χοῦν· καὶ ἐλάνθανον
                        ἐπὶ πολὺ τοὺς ἔξω, ὥστε ἐπιβάλλοντας ἧσσον ἁνύτειν ὑπαγομένου αὐτοῖς κάτωθεν
                        τοῦ χώματος καὶ ἱζάνοντος αἰεὶ ἐπὶ τὸ κενούμενον. δεδιότες δὲ μὴ οὐδ᾽ οὕτω
                        δύνωνται ὀλίγοι πρὸς πολλοὺς ἀντέχειν, προσεπεξηῦρον τόδε· τὸ μὲν μέγα
                        οἰκοδόμημα ἐπαύσαντο ἐργαζόμενοι τὸ κατὰ τὸ χῶμα, ἔνθεν δὲ καὶ ἔνθεν αὐτοῦ
                        ἀρξάμενοι ἀπὸ τοῦ βραχέος τείχους ἐκ τοῦ ἐντὸς μηνοειδὲς ἐς τὴν πόλιν
                        ἐσῳκοδόμουν, ὅπως, εἰ τὸ μέγα τεῖχος ἁλίσκοιτο, τοῦτ᾽ ἀντέχοι, καὶ δέοι τοὺς
                        ἐναντίους αὖθις πρὸς αὐτὸ χοῦν καὶ προχωροῦντας ἔσω διπλάσιόν τε πόνον ἔχειν
                        καὶ ἐν ἀμφιβόλῳ μᾶλλον γίγνεσθαι. ἅμα δὲ τῇ χώσει καὶ μηχανὰς προσῆγον οἱ
                        πελοποννήσιοι τῇ πόλει, μίαν μὲν ἣ τοῦ μεγάλου οἰκοδομήματος κατὰ τὸ χῶμα
                        προσαχθεῖσα ἐπὶ μέγα τε κατέσεισε καὶ τοὺς πλαταιᾶς ἐφόβησεν, ἄλλας δὲ ἄλλῃ
                        τοῦ τείχους, ἃς βρόχους τε περιβάλλοντες ἀνέκλων οἱ πλαταιῆς, καὶ δοκοὺς
                        μεγάλας ἀρτήσαντες ἁλύσεσι μακραῖς σιδηραῖς ἀπὸ τῆς τομῆς ἑκατέρωθεν ἀπὸ
                        κεραιῶν δύο ἐπικεκλιμένων καὶ ὑπερτεινουσῶν ὑπὲρ τοῦ τείχους ἀνελκύσαντες
                        ἐγκαρσίας, ὁπότε προσπεσεῖσθαί πῃ μέλλοι ἡ μηχανή, ἀφίεσαν τὴν δοκὸν
                        χαλαραῖς ταῖς ἁλύσεσι καὶ οὐ διὰ χειρὸς ἔχοντες, ἡ δὲ ῥύμῃ ἐμπίπτουσα
                        ἀπεκαύλιζε τὸ προῦχον τῆς ἐμβολῆς.</p>
                </div>
                <div
                    n="77"
                    type="chapter">
                    <p>μετὰ δὲ τοῦτο οἱ πελοποννήσιοι, ὡς αἵ τε μηχαναὶ οὐδὲν ὠφέλουν καὶ τῷ χώματι
                        τὸ ἀντιτείχισμα ἐγίγνετο, νομίσαντες ἄπορον εἶναι ἀπὸ τῶν παρόντων δεινῶν
                        ἑλεῖν τὴν πόλιν πρὸς τὴν περιτείχισιν παρεσκευάζοντο. πρότερον δὲ πυρὶ
                        ἔδοξεν αὐτοῖς πειρᾶσαι εἰ δύναιντο πνεύματος γενομένου ἐπιφλέξαι τὴν πόλιν
                        οὖσαν οὐ μεγάλην· πᾶσαν γὰρ δὴ ἰδέαν ἐπενόουν, εἴ πως σφίσιν ἄνευ δαπάνης
                        καὶ πολιορκίας προσαχθείη. φοροῦντες δὲ ὕλης φακέλους παρέβαλον ἀπὸ τοῦ
                        χώματος ἐς τὸ μεταξὺ πρῶτον τοῦ τείχους καὶ τῆς προσχώσεως, ταχὺ δὲ πλήρους
                        γενομένου διὰ πολυχειρίαν ἐπιπαρένησαν καὶ τῆς ἄλλης πόλεως ὅσον ἐδύναντο
                        ἀπὸ τοῦ μετεώρου πλεῖστον ἐπισχεῖν, ἐμβαλόντες δὲ πῦρ ξὺν θείῳ καὶ πίσσῃ
                        ἧψαν τὴν ὕλην. καὶ ἐγένετο φλὸξ τοσαύτη ὅσην οὐδείς πω ἔς γε ἐκεῖνον τὸν
                        χρόνον χειροποίητον εἶδεν· ἤδη γὰρ ἐν ὄρεσιν ὕλη τριφθεῖσα ὑπ᾽ ἀνέμων πρὸς
                        αὑτὴν ἀπὸ ταὐτομάτου πῦρ καὶ φλόγα ἀπ᾽ αὐτοῦ ἀνῆκεν. τοῦτο δὲ μέγα τε ἦν καὶ
                        τοὺς πλαταιᾶς τἆλλα διαφυγόντας ἐλαχίστου ἐδέησε διαφθεῖραι· ἐντὸς γὰρ
                        πολλοῦ χωρίου τῆς πόλεως οὐκ ἦν πελάσαι, πνεῦμά τε εἰ ἐπεγένετο αὐτῇ
                        ἐπίφορον, ὅπερ καὶ ἤλπιζον οἱ ἐναντίοι, οὐκ ἂν διέφυγον. νῦν δὲ καὶ τόδε
                        λέγεται ξυμβῆναι, ὕδωρ<add>ἐξ οὐρανοῦ</add>πολὺ καὶ βροντὰς γενομένας σβέσαι
                        τὴν φλόγα καὶ οὕτω παυσθῆναι τὸν κίνδυνον.</p>
                </div>
                <div
                    n="78"
                    type="chapter">
                    <p>οἱ δὲ πελοποννήσιοι ἐπειδὴ καὶ τούτου διήμαρτον, μέρος μέν τι καταλιπόντες
                        τοῦ στρατοῦ, τὸ δὲ πλέον ἀφέντες περιετείχιζον τὴν πόλιν κύκλῳ, διελόμενοι
                        κατὰ πόλεις τὸ χωρίον· τάφρος δὲ ἐντός τε ἦν καὶ ἔξωθεν ἐξ ἧς ἐπλινθεύσαντο.
                        καὶ ἐπειδὴ πᾶν ἐξείργαστο περὶ ἀρκτούρου ἐπιτολάς, καταλιπόντες φυλακὰς τοῦ
                        ἡμίσεος τείχους<add>τὸ δὲ ἥμισυ βοιωτοὶ ἐφύλασσον</add>ἀνεχώρησαν τῷ στρατῷ
                        καὶ διελύθησαν κατὰ πόλεις. πλαταιῆς δὲ παῖδας μὲν καὶ γυναῖκας καὶ τοὺς
                        πρεσβυτάτους τε καὶ πλῆθος τὸ ἀχρεῖον τῶν ἀνθρώπων πρότερον ἐκκεκομισμένοι
                        ἦσαν ἐς τὰς ἀθήνας, αὐτοὶ δὲ ἐπολιορκοῦντο ἐγκαταλελειμμένοι τετρακόσιοι,
                        ἀθηναίων δὲ ὀγδοήκοντα, γυναῖκες δὲ δέκα καὶ ἑκατὸν σιτοποιοί. τοσοῦτοι ἦσαν
                        οἱ ξύμπαντες ὅτε ἐς τὴν πολιορκίαν καθίσταντο, καὶ ἄλλος οὐδεὶς ἦν ἐν τῷ
                        τείχει οὔτε δοῦλος οὔτ᾽ ἐλεύθερος. τοιαύτη μὲν ἡ πλαταιῶν πολιορκία
                        κατεσκευάσθη.</p>
                </div>
                <div
                    n="79"
                    type="chapter">
                    <p>τοῦ δ᾽ αὐτοῦ θέρους καὶ ἅμα τῇ τῶν πλαταιῶν ἐπιστρατείᾳ ἀθηναῖοι δισχιλίοις
                        ὁπλίταις ἑαυτῶν καὶ ἱππεῦσι διακοσίοις ἐπεστράτευσαν ἐπὶ χαλκιδέας τοὺς ἐπὶ
                        θρᾴκης καὶ βοττιαίους ἀκμάζοντος τοῦ σίτου· ἐστρατήγει δὲ ξενοφῶν ὁ
                        εὐριπίδου τρίτος αὐτός. ἐλθόντες δὲ ὑπὸ σπάρτωλον τὴν βοττικὴν τὸν σῖτον
                        διέφθειραν. ἐδόκει δὲ καὶ προσχωρήσειν ἡ πόλις ὑπό τινων ἔνδοθεν πρασσόντων.
                        προσπεμψάντων δὲ ἐς ὄλυνθον τῶν οὐ ταὐτὰ βουλομένων ὁπλῖταί τε ἦλθον καὶ
                        στρατιὰ ἐς φυλακήν· ἧς ἐπεξελθούσης ἐκ τῆς σπαρτώλου ἐς μάχην καθίστανται οἱ
                        ἀθηναῖοι ὑπ᾽ αὐτῇ τῇ πόλει. καὶ οἱ μὲν ὁπλῖται τῶν χαλκιδέων καὶ ἐπίκουροί
                        τινες μετ᾽ αὐτῶν νικῶνται ὑπὸ τῶν ἀθηναίων καὶ ἀναχωροῦσιν ἐς τὴν σπάρτωλον,
                        οἱ δὲ ἱππῆς τῶν χαλκιδέων καὶ ψιλοὶ νικῶσι τοὺς τῶν ἀθηναίων ἱππέας καὶ
                        ψιλούς· εἶχον δέ τινας οὐ πολλοὺς πελταστὰς ἐκ τῆς κρουσίδος γῆς καλουμένης.
                        ἄρτι δὲ τῆς μάχης γεγενημένης ἐπιβοηθοῦσιν ἄλλοι πελτασταὶ ἐκ τῆς ὀλύνθου.
                        καὶ οἱ ἐκ τῆς σπαρτώλου ψιλοὶ ὡς εἶδον, θαρσήσαντες τοῖς τε προσγιγνομένοις
                        καὶ ὅτι πρότερον οὐχ ἥσσηντο, ἐπιτίθενται αὖθις μετὰ τῶν χαλκιδέων ἱππέων
                        καὶ τῶν προσβοηθησάντων τοῖς ἀθηναίοις· καὶ ἀναχωροῦσι πρὸς τὰς δύο τάξεις
                        ἃς κατέλιπον παρὰ τοῖς σκευοφόροις. καὶ ὁπότε μὲν ἐπίοιεν οἱ ἀθηναῖοι,
                        ἐνεδίδοσαν, ἀναχωροῦσι δ᾽ ἐνέκειντο καὶ ἐσηκόντιζον. οἵ τε ἱππῆς τῶν
                        χαλκιδέων προσιππεύοντες ᾗ δοκοίη προσέβαλλον, καὶ οὐχ ἥκιστα φοβήσαντες
                        ἔτρεψαν τοὺς ἀθηναίους καὶ ἐπεδίωξαν ἐπὶ πολύ. καὶ οἱ μὲν ἀθηναῖοι ἐς τὴν
                        ποτείδαιαν καταφεύγουσι, καὶ ὕστερον τοὺς νεκροὺς ὑποσπόνδους κομισάμενοι ἐς
                        τὰς ἀθήνας ἀναχωροῦσι τῷ περιόντι τοῦ στρατοῦ· ἀπέθανον δὲ αὐτῶν τριάκοντα
                        καὶ τετρακόσιοι καὶ οἱ στρατηγοὶ πάντες. οἱ δὲ χαλκιδῆς καὶ βοττιαῖοι
                        τροπαῖόν τε ἔστησαν καὶ τοὺς νεκροὺς τοὺς αὑτῶν ἀνελόμενοι διελύθησαν κατὰ
                        πόλεις.</p>
                </div>
                <div
                    n="80"
                    type="chapter">
                    <p>τοῦ δ᾽ αὐτοῦ θέρους, οὐ πολλῷ ὕστερον τούτων, ἀμπρακιῶται καὶ χάονες
                        βουλόμενοι ἀκαρνανίαν τὴν πᾶσαν καταστρέψασθαι καὶ ἀθηναίων ἀποστῆσαι
                        πείθουσι λακεδαιμονίους ναυτικόν τε παρασκευάσασθαι ἐκ τῆς ξυμμαχίδος καὶ
                        ὁπλίτας χιλίους πέμψαι ἐπ᾽ ἀκαρνανίαν, λέγοντες ὅτι, ἢν ναυσὶ καὶ πεζῷ ἅμα
                        μετὰ σφῶν ἔλθωσιν, ἀδυνάτων ὄντων ξυμβοηθεῖν τῶν ἀπὸ θαλάσσης ἀκαρνάνων
                        ῥᾳδίως ἀκαρνανίαν σχόντες καὶ τῆς ζακύνθου καὶ κεφαλληνίας κρατήσουσι, καὶ ὁ
                        περίπλους οὐκέτι ἔσοιτο ἀθηναίοις ὁμοίως περὶ πελοπόννησον· ἐλπίδα δ᾽ εἶναι
                        καὶ ναύπακτον λαβεῖν. οἱ δὲ λακεδαιμόνιοι πεισθέντες κνῆμον μὲν ναύαρχον ἔτι
                        ὄντα καὶ τοὺς ὁπλίτας ἐπὶ ναυσὶν ὀλίγαις εὐθὺς πέμπουσι, τῷ δὲ ναυτικῷ
                        περιήγγειλαν παρασκευασαμένῳ ὡς τάχιστα πλεῖν ἐς λευκάδα. ἦσαν δὲ κορίνθιοι
                        ξυμπροθυμούμενοι μάλιστα τοῖς ἀμπρακιώταις ἀποίκοις οὖσιν. καὶ τὸ μὲν
                        ναυτικὸν ἔκ τε κορίνθου καὶ σικυῶνος καὶ τῶν ταύτῃ χωρίων ἐν παρασκευῇ ἦν,
                        τὸ δ᾽ ἐκ λευκάδος καὶ ἀνακτορίου καὶ ἀμπρακίας πρότερον ἀφικόμενον ἐν
                        λευκάδι περιέμενεν. κνῆμος δὲ καὶ οἱ μετ᾽ αὐτοῦ χίλιοι ὁπλῖται ἐπειδὴ
                        ἐπεραιώθησαν λαθόντες φορμίωνα, ὃς ἦρχε τῶν εἴκοσι νεῶν τῶν ἀττικῶν αἳ περὶ
                        ναύπακτον ἐφρούρουν, εὐθὺς παρεσκευάζοντο τὴν κατὰ γῆν στρατείαν. καὶ αὐτῷ
                        παρῆσαν ἑλλήνων μὲν ἀμπρακιῶται καὶ λευκάδιοι καὶ ἀνακτόριοι καὶ οὓς αὐτὸς
                        ἔχων ἦλθε χίλιοι πελοποννησίων, βάρβαροι δὲ χάονες χίλιοι ἀβασίλευτοι, ὧν
                        ἡγοῦντο ἐπετησίῳ προστατείᾳ ἐκ τοῦ ἀρχικοῦ γένους φώτιος καὶ νικάνωρ.
                        ξυνεστρατεύοντο δὲ μετὰ χαόνων καὶ θεσπρωτοὶ ἀβασίλευτοι. μολοσσοὺς δὲ ἦγε
                        καὶ ἀτιντᾶνας σαβύλινθος ἐπίτροπος ὢν θάρυπος τοῦ βασιλέως ἔτι παιδὸς ὄντος,
                        καὶ παραυαίους ὄροιδος βασιλεύων. ὀρέσται δὲ χίλιοι, ὧν ἐβασίλευεν ἀντίοχος,
                        μετὰ παραυαίων ξυνεστρατεύοντο ὀροίδῳ ἀντιόχου ἐπιτρέψαντος. ἔπεμψε δὲ καὶ
                        περδίκκας κρύφα τῶν ἀθηναίων χιλίους μακεδόνων, οἳ ὕστερον ἦλθον. τούτῳ τῷ
                        στρατῷ ἐπορεύετο κνῆμος οὐ περιμείνας τὸ ἀπὸ κορίνθου ναυτικόν, καὶ διὰ τῆς
                        ἀργείας ἰόντες λιμναίαν, κώμην ἀτείχιστον, ἐπόρθησαν. ἀφικνοῦνταί τε ἐπὶ
                        στράτον, πόλιν μεγίστην τῆς ἀκαρνανίας, νομίζοντες, εἰ ταύτην πρώτην
                        λάβοιεν, ῥᾳδίως σφίσι τἆλλα προσχωρήσειν.</p>
                </div>
                <div
                    n="81"
                    type="chapter">
                    <p>ἀκαρνᾶνες δὲ αἰσθόμενοι κατά τε γῆν πολλὴν στρατιὰν ἐσβεβληκυῖαν ἔκ τε
                        θαλάσσης ναυσὶν ἅμα τοὺς πολεμίους παρεσομένους, οὔτε ξυνεβοήθουν ἐφύλασσόν
                        τε τὰ αὑτῶν ἕκαστοι, παρά τε φορμίωνα ἔπεμπον κελεύοντες ἀμύνειν· ὁ δὲ
                        ἀδύνατος ἔφη εἶναι ναυτικοῦ ἐκ κορίνθου μέλλοντος ἐκπλεῖν ναύπακτον ἐρήμην
                        ἀπολιπεῖν. οἱ δὲ πελοποννήσιοι καὶ οἱ ξύμμαχοι τρία τέλη ποιήσαντες σφῶν
                        αὐτῶν ἐχώρουν πρὸς τὴν τῶν στρατίων πόλιν, ὅπως ἐγγὺς στρατοπεδευσάμενοι, εἰ
                        μὴ λόγοις πείθοιεν, ἔργῳ πειρῷντο τοῦ τείχους. καὶ μέσον μὲν ἔχοντες
                        προσῇσαν χάονες καὶ οἱ ἄλλοι βάρβαροι, ἐκ δεξιᾶς δ᾽ αὐτῶν λευκάδιοι καὶ
                        ἀνακτόριοι καὶ οἱ μετὰ τούτων, ἐν ἀριστερᾷ δὲ κνῆμος καὶ οἱ πελοποννήσιοι
                        καὶ ἀμπρακιῶται· διεῖχον δὲ πολὺ ἀπ᾽ ἀλλήλων καὶ ἔστιν ὅτε οὐδὲ ἑωρῶντο. καὶ
                        οἱ μὲν ἕλληνες τεταγμένοι τε προσῇσαν καὶ διὰ φυλακῆς ἔχοντες, ἕως
                        ἐστρατοπεδεύσαντο ἐν ἐπιτηδείῳ· οἱ δὲ χάονες σφίσι τε αὐτοῖς πιστεύοντες καὶ
                        ἀξιούμενοι ὑπὸ τῶν ἐκείνῃ ἠπειρωτῶν μαχιμώτατοι εἶναι οὔτε ἐπέσχον τὸ
                        στρατόπεδον καταλαβεῖν, χωρήσαντές τε ῥύμῃ μετὰ τῶν ἄλλων βαρβάρων ἐνόμισαν
                        αὐτοβοεὶ ἂν τὴν πόλιν ἑλεῖν καὶ αὑτῶν τὸ ἔργον γενέσθαι. γνόντες δ᾽ αὐτοὺς
                        οἱ στράτιοι ἔτι προσιόντας καὶ ἡγησάμενοι, μεμονωμένων εἰ κρατήσειαν, οὐκ ἂν
                        ἔτι σφίσι τοὺς ἕλληνας ὁμοίως προσελθεῖν, προλοχίζουσι δὴ τὰ περὶ τὴν πόλιν
                        ἐνέδραις, καὶ ἐπειδὴ ἐγγὺς ἦσαν, ἔκ τε τῆς πόλεως ὁμόσε χωρήσαντες καὶ ἐκ
                        τῶν ἐνεδρῶν προσπίπτουσιν. καὶ ἐς φόβον καταστάντων διαφθείρονταί τε πολλοὶ
                        τῶν χαόνων, καὶ οἱ ἄλλοι βάρβαροι ὡς εἶδον αὐτοὺς ἐνδόντας, οὐκέτι
                        ὑπέμειναν, ἀλλ᾽ ἐς φυγὴν κατέστησαν. τῶν δὲ ἑλληνικῶν στρατοπέδων οὐδέτερον
                        ᾔσθετο τῆς μάχης διὰ τὸ πολὺ προελθεῖν αὐτοὺς καὶ στρατόπεδον οἰηθῆναι
                        καταληψομένους ἐπείγεσθαι. ἐπεὶ δ᾽ ἐνέκειντο φεύγοντες οἱ βάρβαροι,
                        ἀνελάμβανόν τε αὐτοὺς καὶ ξυναγαγόντες τὰ στρατόπεδα ἡσύχαζον αὐτοῦ τὴν
                        ἡμέραν, ἐς χεῖρας μὲν οὐκ ἰόντων σφίσι τῶν στρατίων διὰ τὸ μήπω τοὺς ἄλλους
                        ἀκαρνᾶνας ξυμβεβοηθηκέναι, ἄπωθεν δὲ σφενδονώντων καὶ ἐς ἀπορίαν
                        καθιστάντων· οὐ γὰρ ἦν ἄνευ ὅπλων κινηθῆναι. δοκοῦσι δὲ οἱ ἀκαρνᾶνες
                        κράτιστοι εἶναι τοῦτο ποιεῖν.</p>
                </div>
                <div
                    n="82"
                    type="chapter">
                    <p>ἐπειδὴ δὲ νὺξ ἐγένετο, ἀναχωρήσας ὁ κνῆμος τῇ στρατιᾷ κατὰ τάχος ἐπὶ τὸν
                        ἄναπον ποταμόν, ὃς ἀπέχει σταδίους ὀγδοήκοντα στράτου, τούς τε νεκροὺς
                        κομίζεται τῇ ὑστεραίᾳ ὑποσπόνδους, καὶ οἰνιαδῶν ξυμπαραγενομένων κατὰ φιλίαν
                        ἀναχωρεῖ παρ᾽ αὐτοὺς πρὶν τὴν ξυμβοήθειαν ἐλθεῖν. κἀκεῖθεν ἐπ᾽ οἴκου ἀπῆλθον
                        ἕκαστοι. οἱ δὲ στράτιοι τροπαῖον ἔστησαν τῆς μάχης τῆς πρὸς τοὺς
                        βαρβάρους.</p>
                </div>
                <div
                    n="83"
                    type="chapter">
                    <p>τὸ δ᾽ ἐκ τῆς κορίνθου καὶ τῶν ἄλλων ξυμμάχων τῶν ἐκ τοῦ κρισαίου κόλπου
                        ναυτικόν, ὃ ἔδει παραγενέσθαι τῷ κνήμῳ, ὅπως μὴ ξυμβοηθῶσιν οἱ ἀπὸ θαλάσσης
                        ἄνω ἀκαρνᾶνες, οὐ παραγίγνεται, ἀλλ᾽ ἠναγκάσθησαν περὶ τὰς αὐτὰς ἡμέρας τῆς
                        ἐν στράτῳ μάχης ναυμαχῆσαι πρὸς φορμίωνα καὶ τὰς εἴκοσι ναῦς τῶν ἀθηναίων αἳ
                        ἐφρούρουν ἐν ναυπάκτῳ. ὁ γὰρ φορμίων παραπλέοντας αὐτοὺς ἔξω τοῦ κόλπου
                        ἐτήρει, βουλόμενος ἐν τῇ εὐρυχωρίᾳ ἐπιθέσθαι. οἱ δὲ κορίνθιοι καὶ οἱ
                        ξύμμαχοι ἔπλεον μὲν οὐχ ὡς ἐπὶ ναυμαχίᾳ, ἀλλὰ στρατιωτικώτερον
                        παρεσκευασμένοι ἐς τὴν ἀκαρνανίαν καὶ οὐκ ἂν οἰόμενοι πρὸς ἑπτὰ καὶ
                        τεσσαράκοντα ναῦς τὰς σφετέρας τολμῆσαι τοὺς ἀθηναίους εἴκοσι ταῖς ἑαυτῶν
                        ναυμαχίαν ποιήσασθαι· ἐπειδὴ μέντοι ἀντιπαραπλέοντάς τε ἑώρων αὐτούς, παρὰ
                        γῆν σφῶν κομιζομένων, καὶ ἐκ πατρῶν τῆς ἀχαΐας πρὸς τὴν ἀντιπέρας ἤπειρον
                        διαβάλλοντες ἐπ᾽ ἀκαρνανίας κατεῖδον τοὺς ἀθηναίους ἀπὸ τῆς χαλκίδος καὶ τοῦ
                        εὐήνου ποταμοῦ προσπλέοντας σφίσι καὶ οὐκ ἔλαθον νυκτὸς ἀφορμισάμενοι, οὕτω
                        δὴ ἀναγκάζονται ναυμαχεῖν κατὰ μέσον τὸν πορθμόν. στρατηγοὶ δὲ ἦσαν μὲν καὶ
                        κατὰ πόλεις ἑκάστων οἳ παρεσκευάζοντο, κορινθίων δὲ μαχάων καὶ ἰσοκράτης καὶ
                        ἀγαθαρχίδας. καὶ οἱ μὲν πελοποννήσιοι ἐτάξαντο κύκλον τῶν νεῶν ὡς μέγιστον
                        οἷοί τ᾽ ἦσαν μὴ διδόντες διέκπλουν, τὰς πρῴρας μὲν ἔξω, ἔσω δὲ τὰς πρύμνας,
                        καὶ τά τε λεπτὰ πλοῖα ἃ ξυνέπλει ἐντὸς ποιοῦνται καὶ πέντε ναῦς τὰς ἄριστα
                        πλεούσας, ὅπως ἐκπλέοιεν διὰ βραχέος παραγιγνόμενοι, εἴ πῃ προσπίπτοιεν οἱ
                        ἐναντίοι.</p>
                </div>
                <div
                    n="84"
                    type="chapter">
                    <p>οἱ δ᾽ ἀθηναῖοι κατὰ μίαν ναῦν τεταγμένοι περιέπλεον αὐτοὺς κύκλῳ καὶ ξυνῆγον
                        ἐς ὀλίγον, ἐν χρῷ αἰεὶ παραπλέοντες καὶ δόκησιν παρέχοντες αὐτίκα ἐμβαλεῖν·
                        προείρητο δ᾽ αὐτοῖς ὑπὸ φορμίωνος μὴ ἐπιχειρεῖν πρὶν ἂν αὐτὸς σημήνῃ. ἤλπιζε
                        γὰρ αὐτῶν οὐ μενεῖν τὴν τάξιν, ὥσπερ ἐν γῇ πεζήν, ἀλλὰ ξυμπεσεῖσθαι πρὸς
                        ἀλλήλας τὰς ναῦς καὶ τὰ πλοῖα ταραχὴν παρέξειν, εἴ τ᾽ ἐκπνεύσειεν ἐκ τοῦ
                        κόλπου τὸ πνεῦμα, ὅπερ ἀναμένων τε περιέπλει καὶ εἰώθει γίγνεσθαι ἐπὶ τὴν
                        ἕω, οὐδένα χρόνον ἡσυχάσειν αὐτούς· καὶ τὴν ἐπιχείρησιν ἐφ᾽ ἑαυτῷ τε
                        ἐνόμιζεν εἶναι, ὁπόταν βούληται, τῶν νεῶν ἄμεινον πλεουσῶν, καὶ τότε
                        καλλίστην γίγνεσθαι. ὡς δὲ τό τε πνεῦμα κατῄει καὶ αἱ νῆες ἐν ὀλίγῳ ἤδη
                        οὖσαι ὑπ᾽ ἀμφοτέρων, τοῦ τε ἀνέμου τῶν τε πλοίων, ἅμα προσκειμένων
                        ἐταράσσοντο, καὶ ναῦς τε νηὶ προσέπιπτε καὶ τοῖς κοντοῖς διεωθοῦντο, βοῇ τε
                        χρώμενοι καὶ πρὸς ἀλλήλους ἀντιφυλακῇ τε καὶ λοιδορίᾳ οὐδὲν κατήκουον οὔτε
                        τῶν παραγγελλομένων οὔτε τῶν κελευστῶν, καὶ τὰς κώπας ἀδύνατοι ὄντες ἐν
                        κλύδωνι ἀναφέρειν ἄνθρωποι ἄπειροι τοῖς κυβερνήταις ἀπειθεστέρας τὰς ναῦς
                        παρεῖχον, τότε δὴ κατὰ τὸν καιρὸν τοῦτον σημαίνει, καὶ οἱ ἀθηναῖοι
                        προσπεσόντες πρῶτον μὲν καταδύουσι τῶν στρατηγίδων νεῶν μίαν, ἔπειτα δὲ καὶ
                        τὰς ἄλλας ᾗ χωρήσειαν διέφθειρον, καὶ κατέστησαν ἐς ἀλκὴν μὲν μηδένα
                        τρέπεσθαι αὐτῶν ὑπὸ τῆς ταραχῆς, φεύγειν δὲ ἐς πάτρας καὶ δύμην τῆς ἀχαΐας.
                        οἱ δὲ ἀθηναῖοι καταδιώξαντες καὶ ναῦς δώδεκα λαβόντες τούς τε ἄνδρας ἐξ
                        αὐτῶν τοὺς πλείστους ἀνελόμενοι ἐς μολύκρειον ἀπέπλεον, καὶ τροπαῖον
                        στήσαντες ἐπὶ τῷ ῥίῳ καὶ ναῦν ἀναθέντες τῷ ποσειδῶνι ἀνεχώρησαν ἐς
                        ναύπακτον. παρέπλευσαν δὲ καὶ οἱ πελοποννήσιοι εὐθὺς ταῖς περιλοίποις τῶν
                        νεῶν ἐκ τῆς δύμης καὶ πατρῶν ἐς κυλλήνην τὸ ἠλείων ἐπίνειον· καὶ ἀπὸ
                        λευκάδος κνῆμος καὶ αἱ ἐκείνων νῆες, ἃς ἔδει ταύταις ξυμμεῖξαι, ἀφικνοῦνται
                        μετὰ τὴν ἐν στράτῳ μάχην ἐς τὴν κυλλήνην.</p>
                </div>
                <div
                    n="85"
                    type="chapter">
                    <p>πέμπουσι δὲ καὶ οἱ λακεδαιμόνιοι τῷ κνήμῳ ξυμβούλους ἐπὶ τὰς ναῦς τιμοκράτη
                        καὶ βρασίδαν καὶ λυκόφρονα, κελεύοντες ἄλλην ναυμαχίαν βελτίω
                        παρασκευάζεσθαι καὶ μὴ ὑπ᾽ ὀλίγων νεῶν εἴργεσθαι τῆς θαλάσσης. ἐδόκει γὰρ
                        αὐτοῖς ἄλλως τε καὶ πρῶτον ναυμαχίας πειρασαμένοις πολὺς ὁ παράλογος εἶναι,
                        καὶ οὐ τοσούτῳ ᾤοντο σφῶν τὸ ναυτικὸν λείπεσθαι, γεγενῆσθαι δέ τινα
                        μαλακίαν, οὐκ ἀντιτιθέντες τὴν ἀθηναίων ἐκ πολλοῦ ἐμπειρίαν τῆς σφετέρας δι᾽
                        ὀλίγου μελέτης. ὀργῇ οὖν ἀπέστελλον. οἱ δὲ ἀφικόμενοι μετὰ τοῦ κνήμου ναῦς
                        τε προσπεριήγγειλαν κατὰ πόλεις καὶ τὰς προϋπαρχούσας ἐξηρτύοντο ὡς ἐπὶ
                        ναυμαχίαν. πέμπει δὲ καὶ ὁ φορμίων ἐς τὰς ἀθήνας τήν τε παρασκευὴν αὐτῶν
                        ἀγγελοῦντας καὶ περὶ τῆς ναυμαχίας ἣν ἐνίκησαν φράσοντας, καὶ κελεύων αὑτῷ
                        ναῦς ὅτι πλείστας διὰ τάχους ἀποστεῖλαι, ὡς καθ᾽ ἡμέραν ἑκάστην ἐλπίδος
                        οὔσης αἰεὶ ναυμαχήσειν. οἱ δὲ ἀποπέμπουσιν εἴκοσι ναῦς αὐτῷ, τῷ δὲ κομίζοντι
                        αὐτὰς προσεπέστειλαν ἐς κρήτην πρῶτον ἀφικέσθαι. νικίας γὰρ κρὴς γορτύνιος
                        πρόξενος ὢν πείθει αὐτοὺς ἐπὶ κυδωνίαν πλεῦσαι, φάσκων προσποιήσειν αὐτὴν
                        οὖσαν πολεμίαν· ἐπῆγε δὲ πολιχνίταις χαριζόμενος ὁμόροις τῶν κυδωνιατῶν. καὶ
                        ὁ μὲν λαβὼν τὰς ναῦς ᾤχετο ἐς κρήτην, καὶ μετὰ τῶν πολιχνιτῶν ἐδῄου τὴν γῆν
                        τῶν κυδωνιατῶν, καὶ ὑπ᾽ ἀνέμων καὶ ἀπλοίας ἐνδιέτριψεν οὐκ ὀλίγον
                        χρόνον·</p>
                </div>
                <div
                    n="86"
                    type="chapter">
                    <p>οἱ δ᾽ ἐν τῇ κυλλήνῃ πελοποννήσιοι, ἐν τούτῳ ἐν ᾧ οἱ ἀθηναῖοι περὶ κρήτην
                        κατείχοντο, παρεσκευασμένοι ὡς ἐπὶ ναυμαχίαν παρέπλευσαν ἐς πάνορμον τὸν
                        ἀχαϊκόν, οὗπερ αὐτοῖς ὁ κατὰ γῆν στρατὸς τῶν πελοποννησίων προσεβεβοηθήκει.
                        παρέπλευσε δὲ καὶ ὁ φορμίων ἐπὶ τὸ ῥίον τὸ μολυκρικὸν καὶ ὡρμίσατο ἔξω αὐτοῦ
                        ναυσὶν εἴκοσιν, αἷσπερ καὶ ἐναυμάχησεν. ἦν δὲ τοῦτο μὲν τὸ ῥίον φίλιον τοῖς
                        ἀθηναίοις, τὸ δ᾽ ἕτερον ῥίον ἐστὶν ἀντιπέρας, τὸ ἐν τῇ πελοποννήσῳ· διέχετον
                        δὲ ἀπ᾽ ἀλλήλων σταδίους μάλιστα ἑπτὰ τῆς θαλάσσης, τοῦ δὲ κρισαίου κόλπου
                        στόμα τοῦτό ἐστιν. ἐπὶ οὖν τῷ ῥίῳ τῷ ἀχαϊκῷ οἱ πελοποννήσιοι, ἀπέχοντι οὐ
                        πολὺ τοῦ πανόρμου, ἐν ᾧ αὐτοῖς ὁ πεζὸς ἦν, ὡρμίσαντο καὶ αὐτοὶ ναυσὶν ἑπτὰ
                        καὶ ἑβδομήκοντα, ἐπειδὴ καὶ τοὺς ἀθηναίους εἶδον. καὶ ἐπὶ μὲν ἓξ ἢ ἑπτὰ
                        ἡμέρας ἀνθώρμουν ἀλλήλοις μελετῶντές τε καὶ παρασκευαζόμενοι τὴν ναυμαχίαν,
                        γνώμην ἔχοντες οἱ μὲν μὴ ἐκπλεῖν ἔξω τῶν ῥίων ἐς τὴν εὐρυχωρίαν, φοβούμενοι
                        τὸ πρότερον πάθος, οἱ δὲ μὴ ἐσπλεῖν ἐς τὰ στενά, νομίζοντες πρὸς ἐκείνων
                        εἶναι τὴν ἐν ὀλίγῳ ναυμαχίαν. ἔπειτα ὁ κνῆμος καὶ ὁ βρασίδας καὶ οἱ ἄλλοι
                        τῶν πελοποννησίων στρατηγοί, βουλόμενοι ἐν τάχει τὴν ναυμαχίαν ποιῆσαι πρίν
                        τι καὶ ἀπὸ τῶν ἀθηναίων ἐπιβοηθῆσαι, ξυνεκάλεσαν τοὺς στρατιώτας πρῶτον, καὶ
                        ὁρῶντες αὐτῶν τοὺς πολλοὺς διὰ τὴν προτέραν ἧσσαν φοβουμένους καὶ οὐ
                        προθύμους ὄντας παρεκελεύσαντο καὶ ἔλεξαν τοιάδε.</p>
                </div>
                <div
                    n="87"
                    type="chapter">
                    <p><quote>ἡ μὲν γενομένη ναυμαχία, ὦ ἄνδρες πελοποννήσιοι, εἴ τις ἄρα δι᾽ αὐτὴν
                            ὑμῶν φοβεῖται τὴν μέλλουσαν, οὐχὶ δικαίαν ἔχει τέκμαρσιν τὸ ἐκφοβῆσαι.
                            τῇ τε γὰρ παρασκευῇ ἐνδεὴς ἐγένετο, ὥσπερ ἴστε, καὶ οὐχὶ ἐς ναυμαχίαν
                            μᾶλλον ἢ ἐπὶ στρατείαν ἐπλέομεν· ξυνέβη δὲ καὶ τὰ ἀπὸ τῆς τύχης οὐκ
                            ὀλίγα ἐναντιωθῆναι, καί πού τι καὶ ἡ ἀπειρία πρῶτον ναυμαχοῦντας
                            ἔσφηλεν. ὥστε οὐ κατὰ τὴν ἡμετέραν κακίαν τὸ ἡσσᾶσθαι προσεγένετο, οὐδὲ
                            δίκαιον τῆς γνώμης τὸ μὴ κατὰ κράτος νικηθέν, ἔχον δέ τινα ἐν αὑτῷ
                            ἀντιλογίαν, τῆς γε ξυμφορᾶς τῷ ἀποβάντι ἀμβλύνεσθαι, νομίσαι δὲ ταῖς μὲν
                            τύχαις ἐνδέχεσθαι σφάλλεσθαι τοὺς ἀνθρώπους, ταῖς δὲ γνώμαις τοὺς αὐτοὺς
                            αἰεὶ ὀρθῶς ἀνδρείους εἶναι, καὶ μὴ ἀπειρίαν τοῦ ἀνδρείου παρόντος
                            προβαλλομένους εἰκότως ἂν ἔν τινι κακοὺς γενέσθαι. ὑμῶν δὲ οὐδ᾽ ἡ
                            ἀπειρία τοσοῦτον λείπεται ὅσον τόλμῃ προύχετε· τῶνδε δὲ ἡ ἐπιστήμη, ἣν
                            μάλιστα φοβεῖσθε, ἀνδρείαν μὲν ἔχουσα καὶ μνήμην ἕξει ἐν τῷ δεινῷ
                            ἐπιτελεῖν ἃ ἔμαθεν, ἄνευ δὲ εὐψυχίας οὐδεμία τέχνη πρὸς τοὺς κινδύνους
                            ἰσχύει. φόβος γὰρ μνήμην ἐκπλήσσει, τέχνη δὲ ἄνευ ἀλκῆς οὐδὲν ὠφελεῖ.
                            πρὸς μὲν οὖν τὸ ἐμπειρότερον αὐτῶν τὸ τολμηρότερον ἀντιτάξασθε, πρὸς δὲ
                            τὸ διὰ τὴν ἧσσαν δεδιέναι τὸ ἀπαράσκευοι τότε τυχεῖν. περιγίγνεται δὲ
                            ὑμῖν πλῆθός τε νεῶν καὶ πρὸς τῇ γῇ οἰκείᾳ οὔσῃ ὁπλιτῶν παρόντων
                            ναυμαχεῖν· τὰ δὲ πολλὰ τῶν πλεόνων καὶ ἄμεινον παρεσκευασμένων τὸ κράτος
                            ἐστίν. ὥστε οὐδὲ καθ᾽ ἓν εὑρίσκομεν εἰκότως ἂν ἡμᾶς σφαλλομένους· καὶ
                            ὅσα ἡμάρτομεν πρότερον, νῦν αὐτὰ ταῦτα προσγενόμενα διδασκαλίαν παρέξει.
                            θαρσοῦντες οὖν καὶ κυβερνῆται καὶ ναῦται τὸ καθ᾽ ἑαυτὸν ἕκαστος ἕπεσθε,
                            χώραν μὴ προλείποντες ᾗ ἄν τις προσταχθῇ. τῶν δὲ πρότερον ἡγεμόνων οὐ
                            χεῖρον τὴν ἐπιχείρησιν ἡμεῖς παρασκευάσομεν, καὶ οὐκ ἐνδώσομεν πρόφασιν
                            οὐδενὶ κακῷ γενέσθαι· ἢν δέ τις ἄρα καὶ βουληθῇ, κολασθήσεται τῇ
                            πρεπούσῃ ζημίᾳ, οἱ δὲ ἀγαθοὶ τιμήσονται τοῖς προσήκουσιν ἄθλοις τῆς
                            ἀρετῆς.</quote></p>
                </div>
                <div
                    n="88"
                    type="chapter">
                    <p>τοιαῦτα μὲν τοῖς πελοποννησίοις οἱ ἄρχοντες παρεκελεύσαντο. ὁ δὲ φορμίων
                        δεδιὼς καὶ αὐτὸς τὴν τῶν στρατιωτῶν ὀρρωδίαν καὶ αἰσθόμενος ὅτι τὸ πλῆθος
                        τῶν νεῶν κατὰ σφᾶς αὐτοὺς ξυνιστάμενοι ἐφοβοῦντο, ἐβούλετο ξυγκαλέσας
                        θαρσῦναί τε καὶ παραίνεσιν ἐν τῷ παρόντι ποιήσασθαι. πρότερον μὲν γὰρ αἰεὶ
                        αὐτοῖς ἔλεγε καὶ προπαρεσκεύαζε τὰς γνώμας ὡς οὐδὲν αὐτοῖς πλῆθος νεῶν
                        τοσοῦτον, ἢν ἐπιπλέῃ, ὅτι οὐχ ὑπομενετέον ἐστί, καὶ οἱ στρατιῶται ἐκ πολλοῦ
                        ἐν σφίσιν αὐτοῖς τὴν ἀξίωσιν ταύτην εἰλήφεσαν, μηδένα ὄχλον ἀθηναῖοι ὄντες
                        πελοποννησίων νεῶν ὑποχωρεῖν· τότε δὲ πρὸς τὴν παροῦσαν ὄψιν ὁρῶν αὐτοὺς
                        ἀθυμοῦντας ἐβούλετο ὑπόμνησιν ποιήσασθαι τοῦ θαρσεῖν, καὶ ξυγκαλέσας τοὺς
                        ἀθηναίους ἔλεγε τοιάδε.</p>
                </div>
                <div
                    n="89"
                    type="chapter">
                    <p><quote>ὁρῶν ὑμᾶς, ὦ ἄνδρες στρατιῶται, πεφοβημένους τὸ πλῆθος τῶν ἐναντίων
                            ξυνεκάλεσα, οὐκ ἀξιῶν τὰ μὴ δεινὰ ἐν ὀρρωδίᾳ ἔχειν. οὗτοι γὰρ πρῶτον μὲν
                            διὰ τὸ προνενικῆσθαι καὶ μηδ᾽ αὐτοὶ οἴεσθαι ὁμοῖοι ἡμῖν εἶναι τὸ πλῆθος
                            τῶν νεῶν καὶ οὐκ ἀπὸ τοῦ ἴσου παρεσκευάσαντο· ἔπειτα ᾧ μάλιστα
                            πιστεύοντες προσέρχονται, ὡς προσῆκον σφίσιν ἀνδρείοις εἶναι, οὐ δι᾽
                            ἄλλο τι θαρσοῦσιν ἢ διὰ τὴν ἐν τῷ πεζῷ ἐμπειρίαν τὰ πλείω κατορθοῦντες,
                            καὶ οἴονται σφίσι καὶ ἐν τῷ ναυτικῷ ποιήσειν τὸ αὐτό. τὸ δ᾽ ἐκ τοῦ
                            δικαίου ἡμῖν μᾶλλον νῦν περιέσται, εἴπερ καὶ τούτοις ἐν ἐκείνῳ, ἐπεὶ
                            εὐψυχίᾳ γε οὐδὲν προφέρουσι, τῷ δὲ ἑκάτεροί τι εἶναι ἐμπειρότεροι
                            θρασύτεροί ἐσμεν. λακεδαιμόνιοί τε ἡγούμενοι αὐτῶν διὰ τὴν σφετέραν
                            δόξαν ἄκοντας προσάγουσι τοὺς πολλοὺς ἐς τὸν κίνδυνον, ἐπεὶ οὐκ ἄν ποτε
                            ἐνεχείρησαν ἡσσηθέντες παρὰ πολὺ αὖθις ναυμαχεῖν. μὴ δὴ αὐτῶν τὴν τόλμαν
                            δείσητε. πολὺ δὲ ὑμεῖς ἐκείνοις πλείω φόβον παρέχετε καὶ πιστότερον κατά
                            τε τὸ προνενικηκέναι καὶ ὅτι οὐκ ἂν ἡγοῦνται μὴ μέλλοντάς τι ἄξιον τοῦ
                            παρὰ πολὺ πράξειν ἀνθίστασθαι ὑμᾶς. ἀντίπαλοι μὲν γὰρ οἱ πλείους, ὥσπερ
                            οὗτοι, τῇ δυνάμει τὸ πλέον πίσυνοι ἢ τῇ γνώμῃ ἐπέρχονται· οἱ δὲ ἐκ πολλῷ
                            ὑποδεεστέρων, καὶ ἅμα οὐκ ἀναγκαζόμενοι, μέγα τι τῆς διανοίας τὸ βέβαιον
                            ἔχοντες ἀντιτολμῶσιν. ἃ λογιζόμενοι οὗτοι τῷ οὐκ εἰκότι πλέον πεφόβηνται
                            ἡμᾶς ἢ τῇ κατὰ λόγον παρασκευῇ. πολλὰ δὲ καὶ στρατόπεδα ἤδη ἔπεσεν ὑπ᾽
                            ἐλασσόνων τῇ ἀπειρίᾳ, ἔστι δὲ ἃ καὶ τῇ ἀτολμίᾳ· ὧν οὐδετέρου ἡμεῖς νῦν
                            μετέχομεν. τὸν δὲ ἀγῶνα οὐκ ἐν τῷ κόλπῳ ἑκὼν εἶναι ποιήσομαι οὐδ᾽
                            ἐσπλεύσομαι ἐς αὐτόν. ὁρῶ γὰρ ὅτι πρὸς πολλὰς ναῦς ἀνεπιστήμονας ὀλίγαις
                            ναυσὶν ἐμπείροις καὶ ἄμεινον πλεούσαις ἡ στενοχωρία οὐ ξυμφέρει. οὔτε
                            γὰρ ἂν ἐπιπλεύσειέ τις ὡς χρὴ ἐς ἐμβολήν, μὴ ἔχων τὴν πρόσοψιν τῶν
                            πολεμίων ἐκ πολλοῦ, οὔτ᾽ ἂν ἀποχωρήσειεν ἐν δέοντι πιεζόμενος· διέκπλοι
                            τε οὐκ εἰσὶν οὐδ᾽ ἀναστροφαί, ἅπερ νεῶν ἄμεινον πλεουσῶν ἔργα ἐστίν,
                            ἀλλὰ ἀνάγκη ἂν εἴη τὴν ναυμαχίαν πεζομαχίαν καθίστασθαι, καὶ ἐν τούτῳ αἱ
                            πλείους νῆες κρείσσους γίγνονται. τούτων μὲν οὖν ἐγὼ ἕξω τὴν πρόνοιαν
                            κατὰ τὸ δυνατόν· ὑμεῖς δὲ εὔτακτοι παρὰ ταῖς ναυσὶ μένοντες τά τε
                            παραγγελλόμενα ὀξέως δέχεσθε, ἄλλως τε καὶ δι᾽ ὀλίγου τῆς ἐφορμήσεως
                            οὔσης, καὶ ἐν τῷ ἔργῳ κόσμον καὶ σιγὴν περὶ πλείστου ἡγεῖσθε, ὃ ἔς τε τὰ
                            πολλὰ τῶν πολεμίων ξυμφέρει καὶ ναυμαχίᾳ οὐχ ἥκιστα, ἀμύνεσθέ τε τούσδε
                            ἀξίως τῶν προειργασμένων. ὁ δὲ ἀγὼν μέγας ὑμῖν, ἢ καταλῦσαι
                            πελοποννησίων τὴν ἐλπίδα τοῦ ναυτικοῦ ἢ ἐγγυτέρω καταστῆσαι ἀθηναίοις
                            τὸν φόβον περὶ τῆς θαλάσσης. ἀναμιμνῄσκω δ᾽ αὖ ὑμᾶς ὅτι νενικήκατε αὐτῶν
                            τοὺς πολλούς· ἡσσημένων δὲ ἀνδρῶν οὐκ ἐθέλουσιν αἱ γνῶμαι πρὸς τοὺς
                            αὐτοὺς κινδύνους ὁμοῖαι εἶναι.</quote></p>
                </div>
                <div
                    n="90"
                    type="chapter">
                    <p>τοιαῦτα δὲ καὶ ὁ φορμίων παρεκελεύσατο. οἱ δὲ πελοποννήσιοι, ἐπειδὴ αὐτοῖς οἱ
                        ἀθηναῖοι οὐκ ἐπέπλεον ἐς τὸν κόλπον καὶ τὰ στενά, βουλόμενοι ἄκοντας ἔσω
                        προαγαγεῖν αὐτούς, ἀναγαγόμενοι ἅμα ἕῳ ἔπλεον, ἐπὶ τεσσάρων ταξάμενοι τὰς
                        ναῦς ἐπὶ τὴν ἑαυτῶν γῆν, ἔσω ἐπὶ τοῦ κόλπου, δεξιῷ κέρᾳ ἡγουμένῳ, ὥσπερ καὶ
                        ὥρμουν· ἐπὶ δ᾽ αὐτῷ εἴκοσιν ἔταξαν τὰς ἄριστα πλεούσας, ὅπως, εἰ ἄρα νομίσας
                        ἐπὶ τὴν ναύπακτον αὐτοὺς πλεῖν ὁ φορμίων καὶ αὐτὸς ἐπιβοηθῶν ταύτῃ
                        παραπλέοι, μὴ διαφύγοιεν πλέοντα τὸν ἐπίπλουν σφῶν οἱ ἀθηναῖοι ἔξω τοῦ
                        ἑαυτῶν κέρως, ἀλλ᾽ αὗται αἱ νῆες περικλῄσειαν. ὁ δέ, ὅπερ ἐκεῖνοι
                        προσεδέχοντο, φοβηθεὶς περὶ τῷ χωρίῳ ἐρήμῳ ὄντι, ὡς ἑώρα ἀναγομένους αὐτούς,
                        ἄκων καὶ κατὰ σπουδὴν ἐμβιβάσας ἔπλει παρὰ τὴν γῆν· καὶ ὁ πεζὸς ἅμα τῶν
                        μεσσηνίων παρεβοήθει. ἰδόντες δὲ οἱ πελοποννήσιοι κατὰ μίαν ἐπὶ κέρως
                        παραπλέοντας καὶ ἤδη ὄντας ἐντὸς τοῦ κόλπου τε καὶ πρὸς τῇ γῇ, ὅπερ
                        ἐβούλοντο μάλιστα, ἀπὸ σημείου ἑνὸς ἄφνω ἐπιστρέψαντες τὰς ναῦς μετωπηδὸν
                        ἔπλεον, ὡς εἶχε τάχους ἕκαστος, ἐπὶ τοὺς ἀθηναίους, καὶ ἤλπιζον πάσας τὰς
                        ναῦς ἀπολήψεσθαι. τῶν δὲ ἕνδεκα μέν τινες αἵπερ ἡγοῦντο ὑπεκφεύγουσι τὸ
                        κέρας τῶν πελοποννησίων καὶ τὴν ἐπιστροφὴν ἐς τὴν εὐρυχωρίαν· τὰς δ᾽ ἄλλας
                        ἐπικαταλαβόντες ἐξέωσάν τε πρὸς τὴν γῆν ὑποφευγούσας καὶ διέφθειραν, ἄνδρας
                        τε τῶν ἀθηναίων ἀπέκτειναν ὅσοι μὴ ἐξένευσαν αὐτῶν. καὶ τῶν νεῶν τινὰς
                        ἀναδούμενοι εἷλκον κενάς<add>μίαν δὲ αὐτοῖς ἀνδράσιν εἷλον ἤδη</add>, τὰς δέ
                        τινας οἱ μεσσήνιοι παραβοηθήσαντες καὶ ἐπεσβαίνοντες ξὺν τοῖς ὅπλοις ἐς τὴν
                        θάλασσαν καὶ ἐπιβάντες ἀπὸ τῶν καταστρωμάτων μαχόμενοι ἀφείλοντο ἑλκομένας
                        ἤδη.</p>
                </div>
                <div
                    n="91"
                    type="chapter">
                    <p>ταύτῃ μὲν οὖν οἱ πελοποννήσιοι ἐκράτουν τε καὶ διέφθειραν τὰς ἀττικὰς ναῦς·
                        αἱ δὲ εἴκοσι νῆες αὐτῶν αἱ ἀπὸ τοῦ δεξιοῦ κέρως ἐδίωκον τὰς ἕνδεκα ναῦς τῶν
                        ἀθηναίων αἵπερ ὑπεξέφυγον τὴν ἐπιστροφὴν ἐς τὴν εὐρυχωρίαν. καὶ φθάνουσιν
                        αὐτοὺς πλὴν μιᾶς νεὼς προκαταφυγοῦσαι ἐς τὴν ναύπακτον, καὶ σχοῦσαι
                        ἀντίπρωροι κατὰ τὸ ἀπολλώνιον παρεσκευάζοντο ἀμυνούμενοι, ἢν ἐς τὴν γῆν ἐπὶ
                        σφᾶς πλέωσιν. οἱ δὲ παραγενόμενοι ὕστερον ἐπαιάνιζόν τε ἅμα πλέοντες ὡς
                        νενικηκότες, καὶ τὴν μίαν ναῦν τῶν ἀθηναίων τὴν ὑπόλοιπον ἐδίωκε λευκαδία
                        ναῦς μία πολὺ πρὸ τῶν ἄλλων. ἔτυχε δὲ ὁλκὰς ὁρμοῦσα μετέωρος, περὶ ἣν ἡ
                        ἀττικὴ ναῦς φθάσασα καὶ περιπλεύσασα τῇ λευκαδίᾳ διωκούσῃ ἐμβάλλει μέσῃ καὶ
                        καταδύει. τοῖς μὲν οὖν πελοποννησίοις γενομένου τούτου ἀπροσδοκήτου τε καὶ
                        παρὰ λόγον φόβος ἐμπίπτει, καὶ ἅμα ἀτάκτως διώκοντες διὰ τὸ κρατεῖν αἱ μέν
                        τινες τῶν νεῶν καθεῖσαι τὰς κώπας ἐπέστησαν τοῦ πλοῦ, ἀξύμφορον δρῶντες πρὸς
                        τὴν ἐξ ὀλίγου ἀντεφόρμησιν, βουλόμενοι τὰς πλείους περιμεῖναι, αἱ δὲ καὶ ἐς
                        βράχεα ἀπειρίᾳ χωρίων ὤκειλαν.</p>
                </div>
                <div
                    n="92"
                    type="chapter">
                    <p>τοὺς δ᾽ ἀθηναίους ἰδόντας ταῦτα γιγνόμενα θάρσος τε ἔλαβε, καὶ ἀπὸ ἑνὸς
                        κελεύσματος ἐμβοήσαντες ἐπ᾽ αὐτοὺς ὥρμησαν. οἱ δὲ διὰ τὰ ὑπάρχοντα
                        ἁμαρτήματα καὶ τὴν παροῦσαν ἀταξίαν ὀλίγον μὲν χρόνον ὑπέμειναν, ἔπειτα δὲ
                        ἐτράποντο ἐς τὸν πάνορμον, ὅθενπερ ἀνηγάγοντο. ἐπιδιώκοντες δὲ οἱ ἀθηναῖοι
                        τάς τε ἐγγὺς οὔσας μάλιστα ναῦς ἔλαβον ἓξ καὶ τὰς ἑαυτῶν ἀφείλοντο, ἃς
                        ἐκεῖνοι πρὸς τῇ γῇ διαφθείραντες τὸ πρῶτον ἀνεδήσαντο· ἄνδρας τε τοὺς μὲν
                        ἀπέκτειναν, τινὰς δὲ καὶ ἐζώγρησαν. ἐπὶ δὲ τῆς λευκαδίας νεώς, ἣ περὶ τὴν
                        ὁλκάδα κατέδυ, τιμοκράτης ὁ λακεδαιμόνιος πλέων, ὡς ἡ ναῦς διεφθείρετο,
                        ἔσφαξεν ἑαυτόν, καὶ ἐξέπεσεν ἐς τὸν ναυπακτίων λιμένα. ἀναχωρήσαντες δὲ οἱ
                        ἀθηναῖοι τροπαῖον ἔστησαν, ὅθεν ἀναγαγόμενοι ἐκράτησαν, καὶ τοὺς νεκροὺς καὶ
                        τὰ ναυάγια ὅσα πρὸς τῇ ἑαυτῶν ἦν ἀνείλοντο, καὶ τοῖς ἐναντίοις τὰ ἐκείνων
                        ὑπόσπονδα ἀπέδοσαν. ἔστησαν δὲ καὶ οἱ πελοποννήσιοι τροπαῖον ὡς νενικηκότες
                        τῆς τροπῆς, ἃς πρὸς τῇ γῇ διέφθειραν ναῦς· καὶ ἥνπερ ἔλαβον ναῦν, ἀνέθεσαν
                        ἐπὶ τὸ ῥίον τὸ ἀχαϊκὸν παρὰ τὸ τροπαῖον. μετὰ δὲ ταῦτα φοβούμενοι τὴν ἀπὸ
                        τῶν ἀθηναίων βοήθειαν ὑπὸ νύκτα ἐσέπλευσαν ἐς τὸν κόλπον τὸν κρισαῖον καὶ
                        κόρινθον ἅπαντες πλὴν λευκαδίων. καὶ οἱ ἐκ τῆς κρήτης ἀθηναῖοι ταῖς εἴκοσι
                        ναυσίν, αἷς ἔδει πρὸ τῆς ναυμαχίας τῷ φορμίωνι παραγενέσθαι, οὐ πολλῷ
                        ὕστερον τῆς ἀναχωρήσεως τῶν νεῶν ἀφικνοῦνται ἐς τὴν ναύπακτον. καὶ τὸ θέρος
                        ἐτελεύτα.</p>
                </div>
                <div
                    n="93"
                    type="chapter">
                    <p>πρὶν δὲ διαλῦσαι τὸ ἐς κόρινθόν τε καὶ τὸν κρισαῖον κόλπον ἀναχωρῆσαν
                        ναυτικόν, ὁ κνῆμος καὶ ὁ βρασίδας καὶ οἱ ἄλλοι ἄρχοντες τῶν πελοποννησίων
                        ἀρχομένου τοῦ χειμῶνος ἐβούλοντο διδαξάντων μεγαρέων ἀποπειρᾶσαι τοῦ
                        πειραιῶς τοῦ λιμένος τῶν ἀθηναίων· ἦν δὲ ἀφύλακτος καὶ ἄκλῃστος εἰκότως διὰ
                        τὸ ἐπικρατεῖν πολὺ τῷ ναυτικῷ. ἐδόκει δὲ λαβόντα τῶν ναυτῶν ἕκαστον τὴν
                        κώπην καὶ τὸ ὑπηρέσιον καὶ τὸν τροπωτῆρα πεζῇ ἰέναι ἐκ κορίνθου ἐπὶ τὴν πρὸς
                        ἀθήνας θάλασσαν καὶ ἀφικομένους κατὰ τάχος ἐς μέγαρα καθελκύσαντας ἐκ
                        νισαίας τοῦ νεωρίου αὐτῶν τεσσαράκοντα ναῦς, αἳ ἔτυχον αὐτόθι οὖσαι, πλεῦσαι
                        εὐθὺς ἐπὶ τὸν πειραιᾶ· οὔτε γὰρ ναυτικὸν ἦν προφυλάσσον ἐν αὐτῷ οὐδὲν οὔτε
                        προσδοκία οὐδεμία μὴ ἄν ποτε οἱ πολέμιοι ἐξαπιναίως οὕτως ἐπιπλεύσειαν, ἐπεὶ
                        οὐδ᾽ ἀπὸ τοῦ προφανοῦς τολμῆσαι ἂν καθ᾽ ἡσυχίαν, οὐδ᾽ εἰ διενοοῦντο, μὴ οὐκ
                        ἂν προαισθέσθαι. ὡς δὲ ἔδοξεν αὐτοῖς, καὶ ἐχώρουν εὐθύς· καὶ ἀφικόμενοι
                        νυκτὸς καὶ καθελκύσαντες ἐκ τῆς νισαίας τὰς ναῦς ἔπλεον ἐπὶ μὲν τὸν πειραιᾶ
                        οὐκέτι, ὥσπερ διενοοῦντο, καταδείσαντες τὸν κίνδυνον<add>καί τις καὶ ἄνεμος
                            αὐτοὺς λέγεται κωλῦσαι</add>, ἐπὶ δὲ τῆς σαλαμῖνος τὸ ἀκρωτήριον τὸ πρὸς
                        μέγαρα ὁρῶν· καὶ φρούριον ἐπ᾽ αὐτοῦ ἦν καὶ νεῶν τριῶν φυλακὴ τοῦ μὴ ἐσπλεῖν
                        μεγαρεῦσι μηδὲ ἐκπλεῖν μηδέν. τῷ τε φρουρίῳ προσέβαλον καὶ τὰς τριήρεις
                        ἀφείλκυσαν κενάς, τήν τε ἄλλην σαλαμῖνα ἀπροσδοκήτοις ἐπιπεσόντες
                        ἐπόρθουν.</p>
                </div>
                <div
                    n="94"
                    type="chapter">
                    <p>ἐς δὲ τὰς ἀθήνας φρυκτοί τε ᾔροντο πολέμιοι καὶ ἔκπληξις ἐγένετο οὐδεμιᾶς τῶν
                        κατὰ τὸν πόλεμον ἐλάσσων. οἱ μὲν γὰρ ἐν τῷ ἄστει ἐς τὸν πειραιᾶ ᾤοντο τοὺς
                        πολεμίους ἐσπεπλευκέναι ἤδη, οἱ δ᾽ ἐν τῷ πειραιεῖ τήν τε σαλαμῖνα ᾑρῆσθαι
                        καὶ παρὰ σφᾶς ὅσον οὐκ ἐσπλεῖν αὐτούς· ὅπερ ἄν, εἰ ἐβουλήθησαν μὴ
                        κατοκνῆσαι, ῥᾳδίως ἐγένετο, καὶ οὐκ ἂν ἄνεμος ἐκώλυσεν. βοηθήσαντες δὲ ἅμ᾽
                        ἡμέρᾳ πανδημεὶ οἱ ἀθηναῖοι ἐς τὸν πειραιᾶ ναῦς τε καθεῖλκον καὶ ἐσβάντες
                        κατὰ σπουδὴν καὶ πολλῷ θορύβῳ ταῖς μὲν ναυσὶν ἐπὶ τὴν σαλαμῖνα ἔπλεον, τῷ
                        πεζῷ δὲ φυλακὰς τοῦ πειραιῶς καθίσταντο. οἱ δὲ πελοποννήσιοι ὡς ᾔσθοντο τὴν
                        βοήθειαν, καταδραμόντες τῆς σαλαμῖνος τὰ πολλὰ καὶ ἀνθρώπους καὶ λείαν
                        λαβόντες καὶ τὰς τρεῖς ναῦς ἐκ τοῦ βουδόρου τοῦ φρουρίου κατὰ τάχος ἐπὶ τῆς
                        νισαίας ἀπέπλεον· ἔστι γὰρ ὅτι καὶ αἱ νῆες αὐτοὺς διὰ χρόνου καθελκυσθεῖσαι
                        καὶ οὐδὲν στέγουσαι ἐφόβουν. ἀφικόμενοι δὲ ἐς τὰ μέγαρα πάλιν ἐπὶ τῆς
                        κορίνθου ἀπεχώρησαν πεζῇ· οἱ δ᾽ ἀθηναῖοι οὐκέτι καταλαβόντες πρὸς τῇ
                        σαλαμῖνι ἀπέπλευσαν καὶ αὐτοί, καὶ μετὰ τοῦτο φυλακὴν ἤδη τοῦ πειραιῶς
                        μᾶλλον τὸ λοιπὸν ἐποιοῦντο λιμένων τε κλῄσει καὶ τῇ ἄλλῃ ἐπιμελείᾳ.</p>
                </div>
                <div
                    n="95"
                    type="chapter">
                    <p>ὑπὸ δὲ τοὺς αὐτοὺς χρόνους, τοῦ χειμῶνος τούτου ἀρχομένου, σιτάλκης ὁ τήρεω
                        ὀδρύσης θρᾳκῶν βασιλεὺς ἐστράτευσεν ἐπὶ περδίκκαν τὸν ἀλεξάνδρου μακεδονίας
                        βασιλέα καὶ ἐπὶ χαλκιδέας τοὺς ἐπὶ θρᾴκης, δύο ὑποσχέσεις τὴν μὲν βουλόμενος
                        ἀναπρᾶξαι, τὴν δὲ αὐτὸς ἀποδοῦναι. ὅ τε γὰρ περδίκκας αὐτῷ ὑποσχόμενος, εἰ
                        ἀθηναίοις τε διαλλάξειεν ἑαυτὸν κατ᾽ ἀρχὰς τῷ πολέμῳ πιεζόμενον καὶ φίλιππον
                        τὸν ἀδελφὸν αὐτοῦ πολέμιον ὄντα μὴ καταγάγοι ἐπὶ βασιλείᾳ, ἃ ὑπεδέξατο οὐκ
                        ἐπετέλει· τοῖς τε ἀθηναίοις αὐτὸς ὡμολογήκει, ὅτε τὴν ξυμμαχίαν ἐποιεῖτο,
                        τὸν ἐπὶ θρᾴκης χαλκιδικὸν πόλεμον καταλύσειν. ἀμφοτέρων οὖν ἕνεκα τὴν ἔφοδον
                        ἐποιεῖτο καὶ τόν τε φιλίππου υἱὸν ἀμύνταν ὡς ἐπὶ βασιλείᾳ τῶν μακεδόνων ἦγε
                        καὶ τῶν ἀθηναίων πρέσβεις, οἳ ἔτυχον παρόντες τούτων ἕνεκα, καὶ ἡγεμόνα
                        ἅγνωνα· ἔδει γὰρ καὶ τοὺς ἀθηναίους ναυσί τε καὶ στρατιᾷ ὡς πλείστῃ ἐπὶ τοὺς
                        χαλκιδέας παραγενέσθαι.</p>
                </div>
                <div
                    n="96"
                    type="chapter">
                    <p>ἀνίστησιν οὖν ἐκ τῶν ὀδρυσῶν ὁρμώμενος πρῶτον μὲν τοὺς ἐντὸς τοῦ αἵμου τε
                        ὄρους καὶ τῆς ῥοδόπης θρᾷκας, ὅσων ἦρχε μέχρι θαλάσσης<add>ἐς τὸν εὔξεινόν
                            τε πόντον καὶ τὸν ἑλλήσποντον</add>, ἔπειτα τοὺς ὑπερβάντι αἷμον γέτας
                        καὶ ὅσα ἄλλα μέρη ἐντὸς τοῦ ἴστρου ποταμοῦ πρὸς θάλασσαν μᾶλλον τὴν τοῦ
                        εὐξείνου πόντου κατῴκητο· εἰσὶ δ᾽ οἱ γέται καὶ οἱ ταύτῃ ὅμοροί τε τοῖς
                        σκύθαις καὶ ὁμόσκευοι, πάντες ἱπποτοξόται. παρεκάλει δὲ καὶ τῶν ὀρεινῶν
                        θρᾳκῶν πολλοὺς τῶν αὐτονόμων καὶ μαχαιροφόρων, οἳ δῖοι καλοῦνται, τὴν
                        ῥοδόπην οἱ πλεῖστοι οἰκοῦντες· καὶ τοὺς μὲν μισθῷ ἔπειθεν, οἱ δ᾽ ἐθελονταὶ
                        ξυνηκολούθουν. ἀνίστη δὲ καὶ ἀγριᾶνας καὶ λαιαίους καὶ ἄλλα ὅσα ἔθνη
                        παιονικὰ ὧν ἦρχε καὶ ἔσχατοι τῆς ἀρχῆς οὗτοι ἦσαν· μέχρι γὰρ λαιαίων παιόνων
                        καὶ τοῦ στρυμόνος ποταμοῦ, ὃς ἐκ τοῦ σκόμβρου ὄρους δι᾽ ἀγριάνων καὶ λαιαίων
                            ῥεῖ,<add>οὗ</add>ὡρίζετο ἡ ἀρχὴ τὰ πρὸς παίονας αὐτονόμους ἤδη. τὰ δὲ
                        πρὸς τριβαλλούς, καὶ τούτους αὐτονόμους, τρῆρες ὥριζον καὶ τιλαταῖοι·
                        οἰκοῦσι δ᾽ οὗτοι πρὸς βορέαν τοῦ σκόμβρου ὄρους καὶ παρήκουσι πρὸς ἡλίου
                        δύσιν μέχρι τοῦ ὀσκίου ποταμοῦ. ῥεῖ δ᾽ οὗτος ἐκ τοῦ ὄρους ὅθενπερ καὶ ὁ
                        νέστος καὶ ὁ ἕβρος· ἔστι δὲ ἐρῆμον τὸ ὄρος καὶ μέγα, ἐχόμενον τῆς
                        ῥοδόπης.</p>
                </div>
                <div
                    n="97"
                    type="chapter">
                    <p>ἐγένετο δὲ ἡ ἀρχὴ ἡ ὀδρυσῶν μέγεθος ἐπὶ μὲν θάλασσαν καθήκουσα ἀπὸ ἀβδήρων
                        πόλεως ἐς τὸν εὔξεινον πόντον μέχρι ἴστρου ποταμοῦ· αὕτη περίπλους ἐστὶν ἡ
                        γῆ τὰ ξυντομώτατα, ἢν αἰεὶ κατὰ πρύμναν ἱστῆται τὸ πνεῦμα, νηὶ στρογγύλῃ
                        τεσσάρων ἡμερῶν καὶ ἴσων νυκτῶν· ὁδῷ δὲ τὰ ξυντομώτατα ἐξ ἀβδήρων ἐς ἴστρον
                        ἀνὴρ εὔζωνος ἑνδεκαταῖος τελεῖ. τὰ μὲν πρὸς θάλασσαν τοσαύτη ἦν, ἐς ἤπειρον
                        δὲ ἀπὸ βυζαντίου ἐς λαιαίους καὶ ἐπὶ τὸν στρυμόνα<add>ταύτῃ γὰρ διὰ πλείστου
                            ἀπὸ θαλάσσης ἄνω ἐγίγνετο</add>ἡμερῶν ἀνδρὶ εὐζώνῳ τριῶν καὶ δέκα
                        ἁνύσαι. φόρος τε ἐκ πάσης τῆς βαρβάρου καὶ τῶν ἑλληνίδων πόλεων, ὅσον
                        προσῆξαν ἐπὶ σεύθου, ὃς ὕστερον σιτάλκου βασιλεύσας πλεῖστον δὴ ἐποίησε,
                        τετρακοσίων ταλάντων ἀργυρίου μάλιστα δύναμις, ἃ χρυσὸς καὶ ἄργυρος ᾔει· καὶ
                        δῶρα οὐκ ἐλάσσω τούτων χρυσοῦ τε καὶ ἀργύρου προσεφέρετο, χωρὶς δὲ ὅσα
                        ὑφαντά τε καὶ λεῖα καὶ ἡ ἄλλη κατασκευή, καὶ οὐ μόνον αὐτῷ, ἀλλὰ καὶ τοῖς
                        παραδυναστεύουσί τε καὶ γενναίοις ὀδρυσῶν. κατεστήσαντο γὰρ τοὐναντίον τῆς
                        περσῶν βασιλείας τὸν νόμον, ὄντα μὲν καὶ τοῖς ἄλλοις θρᾳξί, λαμβάνειν μᾶλλον
                        ἢ διδόναι<add>καὶ αἴσχιον ἦν αἰτηθέντα μὴ δοῦναι ἢ αἰτήσαντα μὴ
                        τυχεῖν</add>, ὅμως δὲ κατὰ τὸ δύνασθαι ἐπὶ πλέον αὐτῷ ἐχρήσαντο· οὐ γὰρ ἦν
                        πρᾶξαι οὐδὲν μὴ διδόντα δῶρα. ὥστε ἐπὶ μέγα ἡ βασιλεία ἦλθεν ἰσχύος. τῶν γὰρ
                        ἐν τῇ εὐρώπῃ ὅσαι μεταξὺ τοῦ ἰονίου κόλπου καὶ τοῦ εὐξείνου πόντου μεγίστη
                        ἐγένετο χρημάτων προσόδῳ καὶ τῇ ἄλλῃ εὐδαιμονίᾳ, ἰσχύι δὲ μάχης καὶ στρατοῦ
                        πλήθει πολὺ δευτέρα μετὰ τὴν σκυθῶν. ταύτῃ δὲ ἀδύνατα ἐξισοῦσθαι οὐχ ὅτι τὰ
                        ἐν τῇ εὐρώπῃ, ἀλλ᾽ οὐδ᾽ ἐν τῇ ἀσίᾳ ἔθνος ἓν πρὸς ἓν οὐκ ἔστιν ὅτι δυνατὸν
                        σκύθαις ὁμογνωμονοῦσι πᾶσιν ἀντιστῆναι. οὐ μὴν οὐδ᾽ ἐς τὴν ἄλλην εὐβουλίαν
                        καὶ ξύνεσιν περὶ τῶν παρόντων ἐς τὸν βίον ἄλλοις ὁμοιοῦνται.</p>
                </div>
                <div
                    n="98"
                    type="chapter">
                    <p>σιτάλκης μὲν οὖν χώρας τοσαύτης βασιλεύων παρεσκευάζετο τὸν στρατόν. καὶ
                        ἐπειδὴ αὐτῷ ἑτοῖμα ἦν, ἄρας ἐπορεύετο ἐπὶ τὴν μακεδονίαν πρῶτον μὲν διὰ τῆς
                        αὑτοῦ ἀρχῆς, ἔπειτα διὰ κερκίνης ἐρήμου ὄρους, ὅ ἐστι μεθόριον σιντῶν καὶ
                        παιόνων· ἐπορεύετο δὲ δι᾽ αὐτοῦ τῇ ὁδῷ ἣν πρότερον αὐτὸς ἐποιήσατο τεμὼν τὴν
                        ὕλην, ὅτε ἐπὶ παίονας ἐστράτευσεν. τὸ δὲ ὄρος ἐξ ὀδρυσῶν διιόντες ἐν δεξιᾷ
                        μὲν εἶχον παίονας, ἐν ἀριστερᾷ δὲ σιντοὺς καὶ μαιδούς. διελθόντες δὲ αὐτὸ
                        ἀφίκοντο ἐς δόβηρον τὴν παιονικήν. πορευομένῳ δὲ αὐτῷ ἀπεγίγνετο μὲν οὐδὲν
                        τοῦ στρατοῦ εἰ μή τι νόσῳ, προσεγίγνετο δέ· πολλοὶ γὰρ τῶν αὐτονόμων θρᾳκῶν
                        ἀπαράκλητοι ἐφ᾽ ἁρπαγὴν ἠκολούθουν, ὥστε τὸ πᾶν πλῆθος λέγεται οὐκ ἔλασσον
                        πέντε καὶ δέκα μυριάδων γενέσθαι· καὶ τούτου τὸ μὲν πλέον πεζὸν ἦν,
                        τριτημόριον δὲ μάλιστα ἱππικόν. τοῦ δ᾽ ἱππικοῦ τὸ πλεῖστον αὐτοὶ ὀδρύσαι
                        παρείχοντο καὶ μετ᾽ αὐτοὺς γέται. τοῦ δὲ πεζοῦ οἱ μαχαιροφόροι μαχιμώτατοι
                        μὲν ἦσαν οἱ ἐκ τῆς ῥοδόπης αὐτόνομοι καταβάντες, ὁ δὲ ἄλλος ὅμιλος
                        ξύμμεικτος πλήθει φοβερώτατος ἠκολούθει.</p>
                </div>
                <div
                    n="99"
                    type="chapter">
                    <p>ξυνηθροίζοντο οὖν ἐν τῇ δοβήρῳ καὶ παρεσκευάζοντο, ὅπως κατὰ κορυφὴν
                        ἐσβαλοῦσιν ἐς τὴν κάτω μακεδονίαν, ἧς ὁ περδίκκας ἦρχεν. τῶν γὰρ μακεδόνων
                        εἰσὶ καὶ λυγκησταὶ καὶ ἐλιμιῶται καὶ ἄλλα ἔθνη ἐπάνωθεν, ἃ ξύμμαχα μέν ἐστι
                        τούτοις καὶ ὑπήκοα, βασιλείας δ᾽ ἔχει καθ᾽ αὑτά. τὴν δὲ παρὰ θάλασσαν νῦν
                        μακεδονίαν ἀλέξανδρος ὁ περδίκκου πατὴρ καὶ οἱ πρόγονοι αὐτοῦ, τημενίδαι τὸ
                        ἀρχαῖον ὄντες ἐξ ἄργους, πρῶτοι ἐκτήσαντο καὶ ἐβασίλευσαν ἀναστήσαντες μάχῃ
                        ἐκ μὲν πιερίας πίερας, οἳ ὕστερον ὑπὸ τὸ πάγγαιον πέραν στρυμόνος ᾤκησαν
                        φάγρητα καὶ ἄλλα χωρία<add>καὶ ἔτι καὶ νῦν πιερικὸς κόλπος καλεῖται ἡ ὑπὸ τῷ
                            παγγαίῳ πρὸς θάλασσαν γῆ</add>, ἐκ δὲ τῆς βοττίας καλουμένης βοττιαίους,
                        οἳ νῦν ὅμοροι χαλκιδέων οἰκοῦσιν· τῆς δὲ παιονίας παρὰ τὸν ἀξιὸν ποταμὸν
                        στενήν τινα καθήκουσαν ἄνωθεν μέχρι πέλλης καὶ θαλάσσης ἐκτήσαντο, καὶ πέραν
                        ἀξιοῦ μέχρι στρυμόνος τὴν μυγδονίαν καλουμένην ἠδῶνας ἐξελάσαντες νέμονται.
                        ἀνέστησαν δὲ καὶ ἐκ τῆς νῦν ἐορδίας καλουμένης ἐορδούς, ὧν οἱ μὲν πολλοὶ
                        ἐφθάρησαν, βραχὺ δέ τι αὐτῶν περὶ φύσκαν κατῴκηται, καὶ ἐξ ἀλμωπίας ἄλμωπας.
                        ἐκράτησαν δὲ καὶ τῶν ἄλλων ἐθνῶν οἱ μακεδόνες οὗτοι, ἃ καὶ νῦν ἔτι ἔχουσι,
                        τόν τε ἀνθεμοῦντα καὶ γρηστωνίαν καὶ βισαλτίαν καὶ μακεδόνων αὐτῶν πολλήν.
                        τὸ δὲ ξύμπαν μακεδονία καλεῖται, καὶ περδίκκας ἀλεξάνδρου βασιλεὺς αὐτῶν ἦν
                        ὅτε σιτάλκης ἐπῄει.</p>
                </div>
                <div
                    n="100"
                    type="chapter">
                    <p>καὶ οἱ μὲν μακεδόνες οὗτοι ἐπιόντος πολλοῦ στρατοῦ ἀδύνατοι ὄντες ἀμύνεσθαι
                        ἔς τε τὰ καρτερὰ καὶ τὰ τείχη, ὅσα ἦν ἐν τῇ χώρᾳ, ἐσεκομίσθησαν. ἦν δὲ οὐ
                        πολλά, ἀλλὰ ὕστερον ἀρχέλαος ὁ περδίκκου υἱὸς βασιλεὺς γενόμενος τὰ νῦν ὄντα
                        ἐν τῇ χώρᾳ ᾠκοδόμησε καὶ ὁδοὺς εὐθείας ἔτεμε καὶ τἆλλα διεκόσμησε
                            τά<add>τε</add>κατὰ τὸν πόλεμον ἵπποις καὶ ὅπλοις καὶ τῇ ἄλλῃ παρασκευῇ
                        κρείσσονι ἢ ξύμπαντες οἱ ἄλλοι βασιλῆς ὀκτὼ οἱ πρὸ αὐτοῦ γενόμενοι. ὁ δὲ
                        στρατὸς τῶν θρᾳκῶν ἐκ τῆς δοβήρου ἐσέβαλε πρῶτον μὲν ἐς τὴν φιλίππου
                        πρότερον οὖσαν ἀρχήν, καὶ εἷλεν εἰδομενὴν μὲν κατὰ κράτος, γορτυνίαν δὲ καὶ
                        ἀταλάντην καὶ ἄλλα ἄττα χωρία ὁμολογίᾳ διὰ τὴν ἀμύντου φιλίαν προσχωροῦντα
                        τοῦ φιλίππου υἱέος παρόντος· εὐρωπὸν δὲ ἐπολιόρκησαν μέν, ἑλεῖν δὲ οὐκ
                        ἐδύναντο. ἔπειτα δὲ καὶ ἐς τὴν ἄλλην μακεδονίαν προυχώρει τὴν ἐν ἀριστερᾷ
                        πέλλης καὶ κύρρου. ἔσω δὲ τούτων ἐς τὴν βοττιαίαν καὶ πιερίαν οὐκ ἀφίκοντο,
                        ἀλλὰ τήν τε μυγδονίαν καὶ γρηστωνίαν καὶ ἀνθεμοῦντα ἐδῄουν. οἱ δὲ μακεδόνες
                        πεζῷ μὲν οὐδὲ διενοοῦντο ἀμύνεσθαι, ἵππους δὲ προσμεταπεμψάμενοι ἀπὸ τῶν ἄνω
                        ξυμμάχων, ὅπῃ δοκοίη, ὀλίγοι πρὸς πολλοὺς ἐσέβαλλον ἐς τὸ στράτευμα τῶν
                        θρᾳκῶν. καὶ ᾗ μὲν προσπέσοιεν, οὐδεὶς ὑπέμενεν ἄνδρας ἱππέας τε ἀγαθοὺς καὶ
                        τεθωρακισμένους, ὑπὸ δὲ πλήθους περικλῃόμενοι αὑτοὺς πολλαπλασίῳ τῷ ὁμίλῳ ἐς
                        κίνδυνον καθίστασαν, ὥστε τέλος ἡσυχίαν ἦγον, οὐ νομίζοντες ἱκανοὶ εἶναι
                        πρὸς τὸ πλέον κινδυνεύειν.</p>
                </div>
                <div
                    n="101"
                    type="chapter">
                    <p>ὁ δὲ σιτάλκης πρός τε τὸν περδίκκαν λόγους ἐποιεῖτο ὧν ἕνεκα ἐστράτευσε, καὶ
                        ἐπειδὴ οἱ ἀθηναῖοι οὐ παρῆσαν ταῖς ναυσίν, ἀπιστοῦντες αὐτὸν μὴ ἥξειν, δῶρα
                        δὲ καὶ πρέσβεις ἔπεμψαν αὐτῷ, ἔς τε τοὺς χαλκιδέας καὶ βοττιαίους μέρος τι
                        τοῦ στρατοῦ πέμπει, καὶ τειχήρεις ποιήσας ἐδῄου τὴν γῆν. καθημένου δ᾽ αὐτοῦ
                        περὶ τοὺς χώρους τούτους οἱ πρὸς νότον οἰκοῦντες θεσσαλοὶ καὶ μάγνητες καὶ
                        οἱ ἄλλοι ὑπήκοοι θεσσαλῶν καὶ οἱ μέχρι θερμοπυλῶν ἕλληνες ἐφοβήθησαν μὴ καὶ
                        ἐπὶ σφᾶς ὁ στρατὸς χωρήσῃ, καὶ ἐν παρασκευῇ ἦσαν. ἐφοβήθησαν δὲ καὶ οἱ πέραν
                        στρυμόνος πρὸς βορέαν θρᾷκες, ὅσοι πεδία εἶχον, παναῖοι καὶ ὀδόμαντοι καὶ
                        δρῶοι καὶ δερσαῖοι· αὐτόνομοι δ᾽ εἰσὶ πάντες. παρέσχε δὲ λόγον καὶ ἐπὶ τοὺς
                        τῶν ἀθηναίων πολεμίους ἕλληνας, μὴ ὑπ᾽ αὐτῶν ἀγόμενοι κατὰ τὸ ξυμμαχικὸν καὶ
                        ἐπὶ σφᾶς χωρήσωσιν. ὁ δὲ τήν τε χαλκιδικὴν καὶ βοττικὴν καὶ μακεδονίαν ἅμα
                        ἐπέχων ἔφθειρε, καὶ ἐπειδὴ αὐτῷ οὐδὲν ἐπράσσετο ὧν ἕνεκα ἐσέβαλε καὶ ἡ
                        στρατιὰ σῖτόν τε οὐκ εἶχεν αὐτῷ καὶ ὑπὸ χειμῶνος ἐταλαιπώρει, ἀναπείθεται
                        ὑπὸ σεύθου τοῦ σπαραδόκου, ἀδελφιδοῦ ὄντος καὶ μέγιστον μεθ᾽ ἑαυτὸν
                        δυναμένου, ὥστ᾽ ἐν τάχει ἀπελθεῖν. τὸν δὲ σεύθην κρύφα περδίκκας ὑποσχόμενος
                        ἀδελφὴν ἑαυτοῦ δώσειν καὶ χρήματα ἐπ᾽ αὐτῇ προσποιεῖται. καὶ ὁ μὲν πεισθεὶς
                        καὶ μείνας τριάκοντα τὰς πάσας ἡμέρας, τούτων δὲ ὀκτὼ ἐν χαλκιδεῦσιν,
                        ἀνεχώρησε τῷ στρατῷ κατὰ τάχος ἐπ᾽ οἴκου· περδίκκας δὲ ὕστερον στρατονίκην
                        τὴν ἑαυτοῦ ἀδελφὴν δίδωσι σεύθῃ, ὥσπερ ὑπέσχετο. τὰ μὲν οὖν κατὰ τὴν
                        σιτάλκου στρατείαν οὕτως ἐγένετο.</p>
                </div>
                <div
                    n="102"
                    type="chapter">
                    <p>οἱ δὲ ἐν ναυπάκτῳ ἀθηναῖοι τοῦ αὐτοῦ χειμῶνος, ἐπειδὴ τὸ τῶν πελοποννησίων
                        ναυτικὸν διελύθη, φορμίωνος ἡγουμένου ἐστράτευσαν, παραπλεύσαντες ἐπ᾽
                        ἀστακοῦ καὶ ἀποβάντες, ἐς τὴν μεσόγειαν τῆς ἀκαρνανίας τετρακοσίοις μὲν
                        ὁπλίταις ἀθηναίων τῶν ἀπὸ τῶν νεῶν, τετρακοσίοις δὲ μεσσηνίων, καὶ ἔκ τε
                        στράτου καὶ κορόντων καὶ ἄλλων χωρίων ἄνδρας οὐ δοκοῦντας βεβαίους εἶναι
                        ἐξήλασαν, καὶ κύνητα τὸν θεολύτου ἐς κόροντα καταγαγόντες ἀνεχώρησαν πάλιν
                        ἐπὶ τὰς ναῦς. ἐς γὰρ οἰνιάδας αἰεί ποτε πολεμίους ὄντας μόνους ἀκαρνάνων οὐκ
                        ἐδόκει δυνατὸν εἶναι χειμῶνος ὄντος στρατεύειν· ὁ γὰρ ἀχελῷος ποταμὸς ῥέων
                        ἐκ πίνδου ὄρους διὰ δολοπίας καὶ ἀγραίων καὶ ἀμφιλόχων καὶ διὰ τοῦ
                        ἀκαρνανικοῦ πεδίου, ἄνωθεν μὲν παρὰ στράτον πόλιν, ἐς θάλασσαν δ᾽ ἐξιεὶς
                        παρ᾽ οἰνιάδας καὶ τὴν πόλιν αὐτοῖς περιλιμνάζων, ἄπορον ποιεῖ ὑπὸ τοῦ ὕδατος
                        ἐν χειμῶνι στρατεύειν. κεῖνται δὲ καὶ τῶν νήσων τῶν ἐχινάδων αἱ πολλαὶ
                        καταντικρὺ οἰνιαδῶν τοῦ ἀχελῴου τῶν ἐκβολῶν οὐδὲν ἀπέχουσαι, ὥστε μέγας ὢν ὁ
                        ποταμὸς προσχοῖ αἰεὶ καὶ εἰσὶ τῶν νήσων αἳ ἠπείρωνται, ἐλπὶς δὲ καὶ πάσας
                        οὐκ ἐν πολλῷ τινὶ ἂν χρόνῳ τοῦτο παθεῖν· τό τε γὰρ ῥεῦμά ἐστι μέγα καὶ πολὺ
                        καὶ θολερόν, αἵ τε νῆσοι πυκναί, καὶ ἀλλήλαις τῆς προσχώσεως<add>τῷ μὴ
                            σκεδάννυσθαι</add>ξύνδεσμοι γίγνονται, παραλλὰξ καὶ οὐ κατὰ στοῖχον
                        κείμεναι, οὐδ᾽ ἔχουσαι εὐθείας διόδους τοῦ ὕδατος ἐς τὸ πέλαγος. ἐρῆμοι δ᾽
                        εἰσὶ καὶ οὐ μεγάλαι. λέγεται δὲ καὶ ἀλκμέωνι τῷ ἀμφιάρεω, ὅτε δὴ ἀλᾶσθαι
                        αὐτὸν μετὰ τὸν φόνον τῆς μητρός, τὸν ἀπόλλω ταύτην τὴν γῆν χρῆσαι οἰκεῖν,
                        ὑπειπόντα οὐκ εἶναι λύσιν τῶν δειμάτων πρὶν ἂν εὑρὼν ἐν ταύτῃ τῇ χώρᾳ
                        κατοικίσηται ἥτις ὅτε ἔκτεινε τὴν μητέρα μήπω ὑπὸ ἡλίου ἑωρᾶτο μηδὲ γῆ ἦν,
                        ὡς τῆς γε ἄλλης αὐτῷ μεμιασμένης. ὁ δ᾽ ἀπορῶν, ὥς φασι, μόλις κατενόησε τὴν
                        πρόσχωσιν ταύτην τοῦ ἀχελῴου, καὶ ἐδόκει αὐτῷ ἱκανὴ ἂν κεχῶσθαι δίαιτα τῷ
                        σώματι ἀφ᾽ οὗπερ κτείνας τὴν μητέρα οὐκ ὀλίγον χρόνον ἐπλανᾶτο. καὶ
                        κατοικισθεὶς ἐς τοὺς περὶ οἰνιάδας τόπους ἐδυνάστευσέ τε καὶ ἀπὸ ἀκαρνᾶνος
                        παιδὸς ἑαυτοῦ τῆς χώρας τὴν ἐπωνυμίαν ἐγκατέλιπεν. τὰ μὲν περὶ ἀλκμέωνα
                        τοιαῦτα λεγόμενα παρελάβομεν.</p>
                </div>
                <div
                    n="103"
                    type="chapter">
                    <p>οἱ δὲ ἀθηναῖοι καὶ ὁ φορμίων ἄραντες ἐκ τῆς ἀκαρνανίας καὶ ἀφικόμενοι ἐς τὴν
                        ναύπακτον ἅμα ἦρι κατέπλευσαν ἐς τὰς ἀθήνας, τούς τε ἐλευθέρους τῶν
                        αἰχμαλώτων ἐκ τῶν ναυμαχιῶν ἄγοντες, οἳ ἀνὴρ ἀντ᾽ ἀνδρὸς ἐλύθησαν, καὶ τὰς
                        ναῦς ἃς εἷλον. καὶ ὁ χειμὼν ἐτελεύτα οὗτος, καὶ τρίτον ἔτος τῷ πολέμῳ
                        ἐτελεύτα τῷδε ὃν θουκυδίδης ξυνέγραψεν.</p>
                </div>
            </div>
            <div
                n="3"
                type="book">
                <div
                    n="t"
                    type="chapter">
                    <p>θουκυδιδου ιστοριων γ</p>
                </div>
                <div
                    n="1"
                    type="chapter">
                    <p>τοῦ δ᾽ ἐπιγιγνομένου θέρους πελοποννήσιοι καὶ οἱ ξύμμαχοι ἅμα τῷ σίτῳ
                        ἀκμάζοντι ἐστράτευσαν ἐς τὴν ἀττικήν· ἡγεῖτο δὲ αὐτῶν ἀρχίδαμος ὁ ζευξιδάμου
                        λακεδαιμονίων βασιλεύς. καὶ ἐγκαθεζόμενοι ἐδῄουν τὴν γῆν· καὶ προσβολαί,
                        ὥσπερ εἰώθεσαν, ἐγίγνοντο τῶν ἀθηναίων ἱππέων ὅπῃ παρείκοι, καὶ τὸν πλεῖστον
                        ὅμιλον τῶν ψιλῶν εἶργον τὸ μὴ προεξιόντας τῶν ὅπλων τὰ ἐγγὺς τῆς πόλεως
                        κακουργεῖν. ἐμμείναντες δὲ χρόνον οὗ εἶχον τὰ σιτία ἀνεχώρησαν καὶ
                        διελύθησαν κατὰ πόλεις.</p>
                </div>
                <div
                    n="2"
                    type="chapter">
                    <p>μετὰ δὲ τὴν ἐσβολὴν τῶν πελοποννησίων εὐθὺς λέσβος πλὴν μηθύμνης ἀπέστη ἀπ᾽
                        ἀθηναίων, βουληθέντες μὲν καὶ πρὸ τοῦ πολέμου, ἀλλ᾽ οἱ λακεδαιμόνιοι οὐ
                        προσεδέξαντο, ἀναγκασθέντες δὲ καὶ ταύτην τὴν ἀπόστασιν πρότερον ἢ
                        διενοοῦντο ποιήσασθαι. τῶν τε γὰρ λιμένων τὴν χῶσιν καὶ τειχῶν οἰκοδόμησιν
                        καὶ νεῶν ποίησιν ἐπέμενον τελεσθῆναι, καὶ ὅσα ἐκ τοῦ πόντου ἔδει ἀφικέσθαι,
                        τοξότας τε καὶ σῖτον, καὶ ἃ μεταπεμπόμενοι ἦσαν. τενέδιοι γὰρ ὄντες αὐτοῖς
                        διάφοροι καὶ μηθυμναῖοι καὶ αὐτῶν μυτιληναίων ἰδίᾳ ἄνδρες κατὰ στάσιν,
                        πρόξενοι ἀθηναίων, μηνυταὶ γίγνονται τοῖς ἀθηναίοις ὅτι ξυνοικίζουσί τε τὴν
                        λέσβον ἐς τὴν μυτιλήνην βίᾳ καὶ τὴν παρασκευὴν ἅπασαν μετὰ λακεδαιμονίων καὶ
                        βοιωτῶν ξυγγενῶν ὄντων ἐπὶ ἀποστάσει ἐπείγονται· καὶ εἰ μή τις
                        προκαταλήψεται ἤδη, στερήσεσθαι αὐτοὺς λέσβου.</p>
                </div>
                <div
                    n="3"
                    type="chapter">
                    <p>οἱ δ᾽ ἀθηναῖοι<add>ἦσαν γὰρ τεταλαιπωρημένοι ὑπό τε τῆς νόσου καὶ τοῦ πολέμου
                            ἄρτι καθισταμένου καὶ ἀκμάζοντος</add>μέγα μὲν ἔργον ἡγοῦντο εἶναι
                        λέσβον προσπολεμώσασθαι ναυτικὸν ἔχουσαν καὶ δύναμιν ἀκέραιον, καὶ οὐκ
                        ἀπεδέχοντο τὸ πρῶτον τὰς κατηγορίας, μεῖζον μέρος νέμοντες τῷ μὴ βούλεσθαι
                        ἀληθῆ εἶναι· ἐπειδὴ μέντοι καὶ πέμψαντες πρέσβεις οὐκ ἔπειθον τοὺς
                        μυτιληναίους τήν τε ξυνοίκισιν καὶ τὴν παρασκευὴν διαλύειν, δείσαντες
                        προκαταλαβεῖν ἐβούλοντο. καὶ πέμπουσιν ἐξαπιναίως τεσσαράκοντα ναῦς αἳ
                        ἔτυχον περὶ πελοπόννησον παρεσκευασμέναι πλεῖν· κλεϊππίδης δὲ ὁ δεινίου
                        τρίτος αὐτὸς ἐστρατήγει. ἐσηγγέλθη γὰρ αὐτοῖς ὡς εἴη ἀπόλλωνος μαλόεντος ἔξω
                        τῆς πόλεως ἑορτή, ἐν ᾗ πανδημεὶ μυτιληναῖοι ἑορτάζουσι, καὶ ἐλπίδα εἶναι
                        ἐπειχθέντας ἐπιπεσεῖν ἄφνω, καὶ ἢν μὲν ξυμβῇ ἡ πεῖρα· εἰ δὲ μή, μυτιληναίοις
                        εἰπεῖν ναῦς τε παραδοῦναι καὶ τείχη καθελεῖν, μὴ πειθομένων δὲ πολεμεῖν. καὶ
                        αἱ μὲν νῆες ᾤχοντο· τὰς δὲ τῶν μυτιληναίων δέκα τριήρεις, αἳ ἔτυχον βοηθοὶ
                        παρὰ σφᾶς κατὰ τὸ ξυμμαχικὸν παροῦσαι, κατέσχον οἱ ἀθηναῖοι καὶ τοὺς ἄνδρας
                        ἐξ αὐτῶν ἐς φυλακὴν ἐποιήσαντο. τοῖς δὲ μυτιληναίοις ἀνὴρ ἐκ τῶν ἀθηνῶν
                        διαβὰς ἐς εὔβοιαν καὶ πεζῇ ἐπὶ γεραιστὸν ἐλθών, ὁλκάδος ἀναγομένης ἐπιτυχών,
                        πλῷ χρησάμενος καὶ τριταῖος ἐκ τῶν ἀθηνῶν ἐς μυτιλήνην ἀφικόμενος ἀγγέλλει
                        τὸν ἐπίπλουν. οἱ δὲ οὔτε ἐς τὸν μαλόεντα ἐξῆλθον, τά τε ἄλλα τῶν τειχῶν καὶ
                        λιμένων περὶ τὰ ἡμιτέλεστα φαρξάμενοι ἐφύλασσον.</p>
                </div>
                <div
                    n="4"
                    type="chapter">
                    <p>καὶ οἱ ἀθηναῖοι οὐ πολλῷ ὕστερον καταπλεύσαντες ὡς ἑώρων, ἀπήγγειλαν μὲν οἱ
                        στρατηγοὶ τὰ ἐπεσταλμένα, οὐκ ἐσακουόντων δὲ τῶν μυτιληναίων ἐς πόλεμον
                        καθίσταντο. ἀπαράσκευοι δὲ οἱ μυτιληναῖοι καὶ ἐξαίφνης ἀναγκασθέντες
                        πολεμεῖν ἔκπλουν μέν τινα ἐποιήσαντο τῶν νεῶν ὡς ἐπὶ ναυμαχίαν ὀλίγον πρὸ
                        τοῦ λιμένος, ἔπειτα καταδιωχθέντες ὑπὸ τῶν ἀττικῶν νεῶν λόγους ἤδη
                        προσέφερον τοῖς στρατηγοῖς, βουλόμενοι τὰς ναῦς τὸ παραυτίκα, εἰ δύναιντο,
                        ὁμολογίᾳ τινὶ ἐπιεικεῖ ἀποπέμψασθαι. καὶ οἱ στρατηγοὶ τῶν ἀθηναίων
                        ἀπεδέξαντο καὶ αὐτοὶ φοβούμενοι μὴ οὐχ ἱκανοὶ ὦσι λέσβῳ πάσῃ πολεμεῖν. καὶ
                        ἀνοκωχὴν ποιησάμενοι πέμπουσιν ἐς τὰς ἀθήνας οἱ μυτιληναῖοι τῶν τε
                        διαβαλλόντων ἕνα, ᾧ μετέμελεν ἤδη, καὶ ἄλλους, εἴ πως πείσειαν τὰς ναῦς
                        ἀπελθεῖν ὡς σφῶν οὐδὲν νεωτεριούντων. ἐν τούτῳ δὲ ἀποστέλλουσι καὶ ἐς τὴν
                        λακεδαίμονα πρέσβεις τριήρει, λαθόντες τὸ τῶν ἀθηναίων ναυτικόν, οἳ ὥρμουν
                        ἐν τῇ μαλέᾳ πρὸς βορέαν τῆς πόλεως· οὐ γὰρ ἐπίστευον τοῖς ἀπὸ τῶν ἀθηναίων
                        προχωρήσειν. καὶ οἱ μὲν ἐς τὴν λακεδαίμονα ταλαιπώρως διὰ τοῦ πελάγους
                        κομισθέντες αὐτοῖς ἔπρασσον ὅπως τις βοήθεια ἥξει·</p>
                </div>
                <div
                    n="5"
                    type="chapter">
                    <p>οἱ δ᾽ ἐκ τῶν ἀθηνῶν πρέσβεις ὡς οὐδὲν ἦλθον πράξαντες, ἐς πόλεμον καθίσταντο
                        οἱ μυτιληναῖοι καὶ ἡ ἄλλη λέσβος πλὴν μηθύμνης· οὗτοι δὲ τοῖς ἀθηναίοις
                        ἐβεβοηθήκεσαν, καὶ ἴμβριοι καὶ λήμνιοι καὶ τῶν ἄλλων ὀλίγοι τινὲς ξυμμάχων.
                        καὶ ἔξοδον μέν τινα πανδημεὶ ἐποιήσαντο οἱ μυτιληναῖοι ἐπὶ τὸ τῶν ἀθηναίων
                        στρατόπεδον, καὶ μάχη ἐγένετο, ἐν ᾗ οὐκ ἔλασσον ἔχοντες οἱ μυτιληναῖοι οὔτε
                        ἐπηυλίσαντο οὔτε ἐπίστευσαν σφίσιν αὐτοῖς, ἀλλ᾽ ἀνεχώρησαν· ἔπειτα οἱ μὲν
                        ἡσύχαζον, ἐκ πελοποννήσου καὶ μετ᾽ ἄλλης παρασκευῆς βουλόμενοι εἰ
                        προσγένοιτό τι κινδυνεύειν· καὶ γὰρ αὐτοῖς μελέας λάκων ἀφικνεῖται καὶ
                        ἑρμαιώνδας θηβαῖος, οἳ προαπεστάλησαν μὲν τῆς ἀποστάσεως, φθάσαι δὲ οὐ
                        δυνάμενοι τὸν τῶν ἀθηναίων ἐπίπλουν κρύφα μετὰ τὴν μάχην ὕστερον ἐσπλέουσι
                        τριήρει, καὶ παρῄνουν πέμπειν τριήρη ἄλλην καὶ πρέσβεις μεθ᾽ ἑαυτῶν· καὶ
                        ἐκπέμπουσιν.</p>
                </div>
                <div
                    n="6"
                    type="chapter">
                    <p>οἱ δὲ ἀθηναῖοι πολὺ ἐπιρρωσθέντες διὰ τὴν τῶν μυτιληναίων ἡσυχίαν ξυμμάχους
                        τε προσεκάλουν, οἳ πολὺ θᾶσσον παρῆσαν ὁρῶντες οὐδὲν ἰσχυρὸν ἀπὸ τῶν
                        λεσβίων, καὶ περιορμισάμενοι τὸ πρὸς νότον τῆς πόλεως ἐτείχισαν στρατόπεδα
                        δύο ἑκατέρωθεν τῆς πόλεως, καὶ τοὺς ἐφόρμους ἐπ᾽ ἀμφοτέροις τοῖς λιμέσιν
                        ἐποιοῦντο. καὶ τῆς μὲν θαλάσσης εἶργον μὴ χρῆσθαι τοὺς μυτιληναίους, τῆς δὲ
                        γῆς τῆς μὲν ἄλλης ἐκράτουν οἱ μυτιληναῖοι καὶ οἱ ἄλλοι λέσβιοι
                        προσβεβοηθηκότες ἤδη, τὸ δὲ περὶ τὰ στρατόπεδα οὐ πολὺ κατεῖχον οἱ ἀθηναῖοι,
                        ναύσταθμον δὲ μᾶλλον ἦν αὐτοῖς πλοίων καὶ ἀγορὰ ἡ μαλέα. καὶ τὰ μὲν περὶ
                        μυτιλήνην οὕτως ἐπολεμεῖτο.</p>
                </div>
                <div
                    n="7"
                    type="chapter">
                    <p>κατὰ δὲ τὸν αὐτὸν χρόνον τοῦ θέρους τούτου ἀθηναῖοι καὶ περὶ πελοπόννησον
                        ναῦς ἀπέστειλαν τριάκοντα καὶ ἀσώπιον τὸν φορμίωνος στρατηγόν, κελευσάντων
                        ἀκαρνάνων τῶν φορμίωνός τινα σφίσι πέμψαι ἢ υἱὸν ἢ ξυγγενῆ ἄρχοντα. καὶ
                        παραπλέουσαι αἱ νῆες τῆς λακωνικῆς τὰ ἐπιθαλάσσια χωρία ἐπόρθησαν. ἔπειτα
                        τὰς μὲν πλείους ἀποπέμπει τῶν νεῶν πάλιν ἐπ᾽ οἴκου ὁ ἀσώπιος, αὐτὸς δ᾽ ἔχων
                        δώδεκα ἀφικνεῖται ἐς ναύπακτον, καὶ ὕστερον ἀκαρνᾶνας ἀναστήσας πανδημεὶ
                        στρατεύει ἐπ᾽ οἰνιάδας, καὶ ταῖς τε ναυσὶ κατὰ τὸν ἀχελῷον ἔπλευσε καὶ ὁ
                        κατὰ γῆν στρατὸς ἐδῄου τὴν χώραν. ὡς δ᾽ οὐ προσεχώρουν, τὸν μὲν πεζὸν
                        ἀφίησιν, αὐτὸς δὲ πλεύσας ἐς λευκάδα καὶ ἀπόβασιν ἐς νήρικον ποιησάμενος
                        ἀναχωρῶν διαφθείρεται αὐτός τε καὶ τῆς στρατιᾶς τι μέρος ὑπὸ τῶν αὐτόθεν τε
                        ξυμβοηθησάντων καὶ φρουρῶν τινῶν ὀλίγων. καὶ ὕστερον ὑποσπόνδους τοὺς
                        νεκροὺς ἀποπλεύσαντες οἱ ἀθηναῖοι παρὰ τῶν λευκαδίων ἐκομίσαντο.</p>
                </div>
                <div
                    n="8"
                    type="chapter">
                    <p>οἱ δὲ ἐπὶ τῆς πρώτης νεὼς ἐκπεμφθέντες μυτιληναίων πρέσβεις, ὡς αὐτοῖς οἱ
                        λακεδαιμόνιοι εἶπον ὀλυμπίαζε παρεῖναι, ὅπως καὶ οἱ ἄλλοι ξύμμαχοι
                        ἀκούσαντες βουλεύσωνται, ἀφικνοῦνται ἐς τὴν ὀλυμπίαν· ἦν δὲ ὀλυμπιὰς ᾗ
                        δωριεὺς ῥόδιος τὸ δεύτερον ἐνίκα. καὶ ἐπειδὴ μετὰ τὴν ἑορτὴν κατέστησαν ἐς
                        λόγους, εἶπον τοιάδε.</p>
                </div>
                <div
                    n="9"
                    type="chapter">
                    <p><quote>τὸ μὲν καθεστὸς τοῖς ἕλλησι νόμιμον, ὦ λακεδαιμόνιοι καὶ ξύμμαχοι,
                            ἴσμεν· τοὺς γὰρ ἀφισταμένους ἐν τοῖς πολέμοις καὶ ξυμμαχίαν τὴν πρὶν
                            ἀπολείποντας οἱ δεξάμενοι, καθ᾽ ὅσον μὲν ὠφελοῦνται, ἐν ἡδονῇ ἔχουσι,
                            νομίζοντες δὲ εἶναι προδότας τῶν πρὸ τοῦ φίλων χείρους ἡγοῦνται. καὶ οὐκ
                            ἄδικος αὕτη ἡ ἀξίωσίς ἐστιν, εἰ τύχοιεν πρὸς ἀλλήλους οἵ τε ἀφιστάμενοι
                            καὶ ἀφ᾽ ὧν διακρίνοιντο ἴσοι μὲν τῇ γνώμῃ ὄντες καὶ εὐνοίᾳ, ἀντίπαλοι δὲ
                            τῇ παρασκευῇ καὶ δυνάμει, πρόφασίς τε ἐπιεικὴς μηδεμία ὑπάρχοι τῆς
                            ἀποστάσεως· ὃ ἡμῖν καὶ ἀθηναίοις οὐκ ἦν. μηδέ τῳ χείρους δόξωμεν εἶναι
                            εἰ ἐν τῇ εἰρήνῃ τιμώμενοι ὑπ᾽ αὐτῶν ἐν τοῖς δεινοῖς
                        ἀφιστάμεθα.</quote></p>
                </div>
                <div
                    n="10"
                    type="chapter">
                    <p><quote>περὶ γὰρ τοῦ δικαίου καὶ ἀρετῆς πρῶτον ἄλλως τε καὶ ξυμμαχίας δεόμενοι
                            τοὺς λόγους ποιησόμεθα, εἰδότες οὔτε φιλίαν ἰδιώταις βέβαιον γιγνομένην
                            οὔτε κοινωνίαν πόλεσιν ἐς οὐδέν, εἰ μὴ μετ᾽ ἀρετῆς δοκούσης ἐς ἀλλήλους
                            γίγνοιντο καὶ τἆλλα ὁμοιότροποι εἶεν· ἐν γὰρ τῷ διαλλάσσοντι τῆς γνώμης
                            καὶ αἱ διαφοραὶ τῶν ἔργων καθίστανται. ἡμῖν δὲ καὶ ἀθηναίοις ξυμμαχία
                            ἐγένετο πρῶτον ἀπολιπόντων μὲν ὑμῶν ἐκ τοῦ μηδικοῦ πολέμου,
                            παραμεινάντων δὲ ἐκείνων πρὸς τὰ ὑπόλοιπα τῶν ἔργων. ξύμμαχοι μέντοι
                            ἐγενόμεθα οὐκ ἐπὶ καταδουλώσει τῶν ἑλλήνων ἀθηναίοις, ἀλλ᾽ ἐπ᾽
                            ἐλευθερώσει ἀπὸ τοῦ μήδου τοῖς ἕλλησιν. καὶ μέχρι μὲν ἀπὸ τοῦ ἴσου
                            ἡγοῦντο, προθύμως εἱπόμεθα· ἐπειδὴ δὲ ἑωρῶμεν αὐτοὺς τὴν μὲν τοῦ μήδου
                            ἔχθραν ἀνιέντας, τὴν δὲ τῶν ξυμμάχων δούλωσιν ἐπαγομένους, οὐκ ἀδεεῖς
                            ἔτι ἦμεν. ἀδύνατοι δὲ ὄντες καθ᾽ ἓν γενόμενοι διὰ πολυψηφίαν ἀμύνασθαι
                            οἱ ξύμμαχοι ἐδουλώθησαν πλὴν ἡμῶν καὶ χίων· ἡμεῖς δὲ αὐτόνομοι δὴ ὄντες
                            καὶ ἐλεύθεροι τῷ ὀνόματι ξυνεστρατεύσαμεν. καὶ πιστοὺς οὐκέτι εἴχομεν
                            ἡγεμόνας ἀθηναίους, παραδείγμασι τοῖς προγιγνομένοις χρώμενοι· οὐ γὰρ
                            εἰκὸς ἦν αὐτοὺς οὓς μὲν μεθ᾽ ἡμῶν ἐνσπόνδους ἐποιήσαντο καταστρέψασθαι,
                            τοὺς δὲ ὑπολοίπους, εἴ ποτε ἄρα ἐδυνήθησαν, μὴ δρᾶσαι τοῦτο.</quote></p>
                </div>
                <div
                    n="11"
                    type="chapter">
                    <p><quote>καὶ εἰ μὲν αὐτόνομοι ἔτι ἦμεν ἅπαντες, βεβαιότεροι ἂν ἡμῖν ἦσαν μηδὲν
                            νεωτεριεῖν· ὑποχειρίους δὲ ἔχοντες τοὺς πλείους, ἡμῖν δὲ ἀπὸ τοῦ ἴσου
                            ὁμιλοῦντες, χαλεπώτερον εἰκότως ἔμελλον οἴσειν καὶ πρὸς τὸ πλέον ἤδη
                            εἶκον τοῦ ἡμετέρου ἔτι μόνου ἀντισουμένου, ἄλλως τε καὶ ὅσῳ δυνατώτεροι
                            αὐτοὶ αὑτῶν ἐγίγνοντο καὶ ἡμεῖς ἐρημότεροι. τὸ δὲ ἀντίπαλον δέος μόνον
                            πιστὸν ἐς ξυμμαχίαν· ὁ γὰρ παραβαίνειν τι βουλόμενος τῷ μὴ προύχων ἂν
                            ἐπελθεῖν ἀποτρέπεται. αὐτόνομοί τε ἐλείφθημεν οὐ δι᾽ ἄλλο τι ἢ ὅσον
                            αὐτοῖς ἐς τὴν ἀρχὴν εὐπρεπείᾳ τε λόγου καὶ γνώμης μᾶλλον ἐφόδῳ ἢ ἰσχύος
                            τὰ πράγματα ἐφαίνετο καταληπτά. ἅμα μὲν γὰρ μαρτυρίῳ ἐχρῶντο μὴ ἂν τούς
                            γε ἰσοψήφους ἄκοντας, εἰ μή τι ἠδίκουν οἷς ἐπῇσαν, ξυστρατεύειν· ἐν τῷ
                            αὐτῷ δὲ καὶ τὰ κράτιστα ἐπί τε τοὺς ὑποδεεστέρους πρώτους ξυνεπῆγον καὶ
                            τὰ τελευταῖα λιπόντες τοῦ ἄλλου περιῃρημένου ἀσθενέστερα ἔμελλον ἕξειν.
                            εἰ δὲ ἀφ᾽ ἡμῶν ἤρξαντο, ἐχόντων ἔτι τῶν πάντων αὐτῶν τε ἰσχὺν καὶ πρὸς
                            ὅτι χρὴ στῆναι, οὐκ ἂν ὁμοίως ἐχειρώσαντο. τό τε ναυτικὸν ἡμῶν παρεῖχέ
                            τινα φόβον μή ποτε καθ᾽ ἓν γενόμενον ἢ ὑμῖν ἢ ἄλλῳ τῳ προσθέμενον
                            κίνδυνον σφίσι παράσχῃ. τὰ δὲ καὶ ἀπὸ θεραπείας τοῦ τε κοινοῦ αὐτῶν καὶ
                            τῶν αἰεὶ προεστώτων περιεγιγνόμεθα. οὐ μέντοι ἐπὶ πολύ γ᾽ ἂν ἐδοκοῦμεν
                            δυνηθῆναι, εἰ μὴ ὁ πόλεμος ὅδε κατέστη, παραδείγμασι χρώμενοι τοῖς ἐς
                            τοὺς ἄλλους.</quote></p>
                </div>
                <div
                    n="12"
                    type="chapter">
                    <p><quote>τίς οὖν αὕτη ἢ φιλία ἐγίγνετο ἢ ἐλευθερία πιστή, ἐν ᾗ παρὰ γνώμην
                            ἀλλήλους ὑπεδεχόμεθα, καὶ οἱ μὲν ἡμᾶς ἐν τῷ πολέμῳ δεδιότες ἐθεράπευον,
                            ἡμεῖς δὲ ἐκείνους ἐν τῇ ἡσυχίᾳ τὸ αὐτὸ ἐποιοῦμεν· ὅ τε τοῖς ἄλλοις
                            μάλιστα εὔνοια πίστιν βεβαιοῖ, ἡμῖν τοῦτο ὁ φόβος ἐχυρὸν παρεῖχε, δέει
                            τε τὸ πλέον ἢ φιλίᾳ κατεχόμενοι ξύμμαχοι ἦμεν· καὶ ὁποτέροις θᾶσσον
                            παράσχοι ἀσφάλεια θάρσος, οὗτοι πρότεροί τι καὶ παραβήσεσθαι ἔμελλον.
                            ὥστε εἴ τῳ δοκοῦμεν ἀδικεῖν προαποστάντες διὰ τὴν ἐκείνων μέλλησιν τῶν
                            ἐς ἡμᾶς δεινῶν, αὐτοὶ οὐκ ἀνταναμείναντες σαφῶς εἰδέναι εἴ τι αὐτῶν
                            ἔσται, οὐκ ὀρθῶς σκοπεῖ. εἰ γὰρ δυνατοὶ ἦμεν ἐκ τοῦ ἴσου καὶ
                            ἀντεπιβουλεῦσαι καὶ ἀντιμελλῆσαι, τί ἔδει ἡμᾶς ἐκ τοῦ ὁμοίου ἐπ᾽
                            ἐκείνοις εἶναι; ἐπ᾽ ἐκείνοις δὲ ὄντος αἰεὶ τοῦ ἐπιχειρεῖν καὶ ἐφ᾽ ἡμῖν
                            εἶναι δεῖ τὸ προαμύνασθαι.</quote></p>
                </div>
                <div
                    n="13"
                    type="chapter">
                    <p><quote>τοιαύτας ἔχοντες προφάσεις καὶ αἰτίας, ὦ λακεδαιμόνιοι καὶ ξύμμαχοι,
                            ἀπέστημεν, σαφεῖς μὲν τοῖς ἀκούουσι γνῶναι ὡς εἰκότως ἐδράσαμεν, ἱκανὰς
                            δὲ ἡμᾶς ἐκφοβῆσαι καὶ πρὸς ἀσφάλειάν τινα τρέψαι, βουλομένους μὲν καὶ
                            πάλαι, ὅτε ἔτι ἐν τῇ εἰρήνῃ ἐπέμψαμεν ὡς ὑμᾶς περὶ ἀποστάσεως, ὑμῶν δὲ
                            οὐ προσδεξαμένων κωλυθέντας· νῦν δὲ ἐπειδὴ βοιωτοὶ προυκαλέσαντο εὐθὺς
                            ὑπηκούσαμεν, καὶ ἐνομίζομεν ἀποστήσεσθαι διπλῆν ἀπόστασιν, ἀπό τε τῶν
                            ἑλλήνων μὴ ξὺν κακῶς ποιεῖν αὐτοὺς μετ᾽ ἀθηναίων ἀλλὰ ξυνελευθεροῦν, ἀπό
                            τε ἀθηναίων μὴ αὐτοὶ διαφθαρῆναι ὑπ᾽ ἐκείνων ἐν ὑστέρῳ ἀλλὰ προποιῆσαι.
                            ἡ μέντοι ἀπόστασις ἡμῶν θᾶσσον γεγένηται καὶ ἀπαράσκευος· ᾗ καὶ μᾶλλον
                            χρὴ ξυμμάχους δεξαμένους ἡμᾶς διὰ ταχέων βοήθειαν ἀποστέλλειν, ἵνα
                            φαίνησθε ἀμύνοντές τε οἷς δεῖ καὶ ἐν τῷ αὐτῷ τοὺς πολεμίους βλάπτοντες.
                            καιρὸς δὲ ὡς οὔπω πρότερον. νόσῳ τε γὰρ ἐφθάραται ἀθηναῖοι καὶ χρημάτων
                            δαπάνῃ, νῆές τε αὐτοῖς αἱ μὲν περὶ τὴν ὑμετέραν εἰσίν, αἱ δ᾽ ἐφ᾽ ἡμῖν
                            τετάχαται. ὥστε οὐκ εἰκὸς αὐτοὺς περιουσίαν νεῶν ἔχειν, ἢν ὑμεῖς ἐν τῷ
                            θέρει τῷδε ναυσί τε καὶ πεζῷ ἅμα ἐπεσβάλητε τὸ δεύτερον, ἀλλ᾽ ἢ ὑμᾶς οὐκ
                            ἀμυνοῦνται ἐπιπλέοντας ἢ ἀπ᾽ ἀμφοτέρων ἀποχωρήσονται. νομίσῃ τε μηδεὶς
                            ἀλλοτρίας γῆς πέρι οἰκεῖον κίνδυνον ἕξειν. ᾧ γὰρ δοκεῖ μακρὰν ἀπεῖναι ἡ
                            λέσβος, τὴν ὠφελίαν αὐτῷ ἐγγύθεν παρέξει. οὐ γὰρ ἐν τῇ ἀττικῇ ἔσται ὁ
                            πόλεμος, ὥς τις οἴεται, ἀλλὰ δι᾽ ἣν ἡ ἀττικὴ ὠφελεῖται. ἔστι δὲ τῶν
                            χρημάτων ἀπὸ τῶν ξυμμάχων ἡ πρόσοδος, καὶ ἔτι μείζων ἔσται, εἰ ἡμᾶς
                            καταστρέψονται· οὔτε γὰρ ἀποστήσεται ἄλλος τά τε ἡμέτερα προσγενήσεται,
                            πάθοιμέν τ᾽ ἂν δεινότερα ἢ οἱ πρὶν δουλεύοντες. βοηθησάντων δὲ ὑμῶν
                            προθύμως πόλιν τε προσλήψεσθε ναυτικὸν ἔχουσαν μέγα, οὗπερ ὑμῖν μάλιστα
                            προσδεῖ, καὶ ἀθηναίους ῥᾷον καθαιρήσετε ὑφαιροῦντες αὐτῶν τοὺς
                                ξυμμάχους<add>θρασύτερον γὰρ πᾶς τις προσχωρήσεται</add>, τήν τε
                            αἰτίαν ἀποφεύξεσθε ἣν εἴχετε μὴ βοηθεῖν τοῖς ἀφισταμένοις. ἢν δ᾽
                            ἐλευθεροῦντες φαίνησθε, τὸ κράτος τοῦ πολέμου βεβαιότερον
                        ἕξετε.</quote></p>
                </div>
                <div
                    n="14"
                    type="chapter">
                    <p><quote>αἰσχυνθέντες οὖν τάς τε τῶν ἑλλήνων ἐς ὑμᾶς ἐλπίδας καὶ δία τὸν
                            ὀλύμπιον, ἐν οὗ τῷ ἱερῷ ἴσα καὶ ἱκέται ἐσμέν, ἐπαμύνατε μυτιληναίοις
                            ξύμμαχοι γενόμενοι, καὶ μὴ προῆσθε ἡμᾶς ἴδιον μὲν τὸν κίνδυνον τῶν
                            σωμάτων παραβαλλομένους, κοινὴν δὲ τὴν ἐκ τοῦ κατορθῶσαι ὠφελίαν ἅπασι
                            δώσοντας, ἔτι δὲ κοινοτέραν τὴν βλάβην, εἰ μὴ πεισθέντων ὑμῶν
                            σφαλησόμεθα. γίγνεσθε δὲ ἄνδρες οἵουσπερ ὑμᾶς οἵ τε ἕλληνες ἀξιοῦσι καὶ
                            τὸ ἡμέτερον δέος βούλεται.</quote></p>
                </div>
                <div
                    n="15"
                    type="chapter">
                    <p>τοιαῦτα μὲν οἱ μυτιληναῖοι εἶπον. οἱ δὲ λακεδαιμόνιοι καὶ οἱ ξύμμαχοι ἐπειδὴ
                        ἤκουσαν, προσδεξάμενοι τοὺς λόγους ξυμμάχους τε τοὺς λεσβίους ἐποιήσαντο,
                        καὶ τὴν ἐς τὴν ἀττικὴν ἐσβολὴν τοῖς τε ξυμμάχοις παροῦσι κατὰ τάχος ἔφραζον
                        ἰέναι ἐς τὸν ἰσθμὸν τοῖς δύο μέρεσιν ὡς ποιησόμενοι, καὶ αὐτοὶ πρῶτοι
                        ἀφίκοντο, καὶ ὁλκοὺς παρεσκεύαζον τῶν νεῶν ἐν τῷ ἰσθμῷ ὡς ὑπεροίσοντες ἐκ
                        τῆς κορίνθου ἐς τὴν πρὸς ἀθήνας θάλασσαν καὶ ναυσὶ καὶ πεζῷ ἅμα ἐπιόντες.
                        καὶ οἱ μὲν προθύμως ταῦτα ἔπρασσον, οἱ δὲ ἄλλοι ξύμμαχοι βραδέως τε
                        ξυνελέγοντο καὶ ἐν καρποῦ ξυγκομιδῇ ἦσαν καὶ ἀρρωστίᾳ τοῦ στρατεύειν.</p>
                </div>
                <div
                    n="16"
                    type="chapter">
                    <p>αἰσθόμενοι δὲ αὐτοὺς οἱ ἀθηναῖοι διὰ κατάγνωσιν ἀσθενείας σφῶν
                        παρασκευαζομένους, δηλῶσαι βουλόμενοι ὅτι οὐκ ὀρθῶς ἐγνώκασιν ἀλλ᾽ οἷοί τέ
                        εἰσι μὴ κινοῦντες τὸ ἐπὶ λέσβῳ ναυτικὸν καὶ τὸ ἀπὸ πελοποννήσου ἐπιὸν ῥᾳδίως
                        ἀμύνεσθαι, ἐπλήρωσαν ναῦς ἑκατὸν ἐσβάντες αὐτοί τε πλὴν ἱππέων καὶ
                        πεντακοσιομεδίμνων καὶ οἱ μέτοικοι, καὶ παρὰ τὸν ἰσθμὸν ἀναγαγόντες
                        ἐπίδειξίν τε ἐποιοῦντο καὶ ἀποβάσεις τῆς πελοποννήσου ᾗ δοκοίη αὐτοῖς. οἱ δὲ
                        λακεδαιμόνιοι ὁρῶντες πολὺν τὸν παράλογον τά τε ὑπὸ τῶν λεσβίων ῥηθέντα
                        ἡγοῦντο οὐκ ἀληθῆ καὶ ἄπορα νομίζοντες, ὡς αὐτοῖς καὶ οἱ ξύμμαχοι ἅμα οὐ
                        παρῆσαν καὶ ἠγγέλλοντο καὶ αἱ περὶ τὴν πελοπόννησον τριάκοντα νῆες τῶν
                        ἀθηναίων τὴν περιοικίδα αὐτῶν πορθοῦσαι, ἀνεχώρησαν ἐπ᾽ οἴκου. ὕστερον δὲ
                        ναυτικὸν παρεσκεύαζον ὅτι πέμψουσιν ἐς τὴν λέσβον, καὶ κατὰ πόλεις
                        ἐπήγγελλον τεσσαράκοντα νεῶν πλῆθος καὶ ναύαρχον προσέταξαν ἀλκίδαν, ὃς
                        ἔμελλεν ἐπιπλεύσεσθαι. ἀνεχώρησαν δὲ καὶ οἱ ἀθηναῖοι ταῖς ἑκατὸν ναυσίν,
                        ἐπειδὴ καὶ ἐκείνους εἶδον.</p>
                </div>
                <div
                    n="17"
                    type="chapter">
                    <p><add>καὶ κατὰ τὸν χρόνον τοῦτον ὃν αἱ νῆες ἔπλεον ἐν τοῖς πλεῖσται δὴ νῆες
                            ἅμ᾽ αὐτοῖς ἐνεργοὶ κάλλει ἐγένοντο, παραπλήσιαι δὲ καὶ ἔτι πλείους
                            ἀρχομένου τοῦ πολέμου. τήν τε γὰρ ἀττικὴν καὶ εὔβοιαν καὶ σαλαμῖνα
                            ἑκατὸν ἐφύλασσον, καὶ περὶ πελοπόννησον ἕτεραι ἑκατὸν ἦσαν, χωρὶς δὲ αἱ
                            περὶ ποτείδαιαν καὶ ἐν τοῖς ἄλλοις χωρίοις, ὥστε αἱ πᾶσαι ἅμα ἐγίγνοντο
                            ἐν ἑνὶ θέρει διακόσιαι καὶ πεντήκοντα. καὶ τὰ χρήματα τοῦτο μάλιστα
                            ὑπανήλωσε μετὰ ποτειδαίας. τήν τε γὰρ ποτείδαιαν δίδραχμοι ὁπλῖται
                                ἐφρούρουν<add>αὑτῷ γὰρ καὶ ὑπηρέτῃ δραχμὴν ἐλάμβανε τῆς
                            ἡμέρας</add>, τρισχίλιοι μὲν οἱ πρῶτοι, ὧν οὐκ ἐλάσσους διεπολιόρκησαν,
                            ἑξακόσιοι δὲ καὶ χίλιοι μετὰ φορμίωνος, οἳ προαπῆλθον· νῆές τε αἱ πᾶσαι
                            τὸν αὐτὸν μισθὸν ἔφερον. τὰ μὲν οὖν χρήματα οὕτως ὑπανηλώθη τὸ πρῶτον,
                            καὶ νῆες τοσαῦται δὴ πλεῖσται ἐπληρώθησαν.</add></p>
                </div>
                <div
                    n="18"
                    type="chapter">
                    <p>μυτιληναῖοι δὲ κατὰ τὸν αὐτὸν χρόνον ὃν οἱ λακεδαιμόνιοι περὶ τὸν ἰσθμὸν ἦσαν
                        ἐπὶ μήθυμναν ὡς προδιδομένην ἐστράτευσαν κατὰ γῆν αὐτοί τε καὶ οἱ ἐπίκουροι·
                        καὶ προσβαλόντες τῇ πόλει, ἐπειδὴ οὐ προυχώρει ᾗ προσεδέχοντο, ἀπῆλθον ἐπ᾽
                        ἀντίσσης καὶ πύρρας καὶ ἐρέσου, καὶ καταστησάμενοι τὰ ἐν ταῖς πόλεσι ταύταις
                        βεβαιότερα καὶ τείχη κρατύναντες διὰ τάχους ἀπῆλθον ἐπ᾽ οἴκου. ἐστράτευσαν
                        δὲ καὶ οἱ μηθυμναῖοι ἀναχωρησάντων αὐτῶν ἐπ᾽ ἄντισσαν· καὶ ἐκβοηθείας τινὸς
                        γενομένης πληγέντες ὑπό τε τῶν ἀντισσαίων καὶ τῶν ἐπικούρων ἀπέθανόν τε
                        πολλοὶ καὶ ἀνεχώρησαν οἱ λοιποὶ κατὰ τάχος. οἱ δὲ ἀθηναῖοι πυνθανόμενοι
                        ταῦτα, τούς τε μυτιληναίους τῆς γῆς κρατοῦντας καὶ τοὺς σφετέρους στρατιώτας
                        οὐχ ἱκανοὺς ὄντας εἴργειν, πέμπουσι περὶ τὸ φθινόπωρον ἤδη ἀρχόμενον πάχητα
                        τὸν ἐπικούρου στρατηγὸν καὶ χιλίους ὁπλίτας ἑαυτῶν. οἱ δὲ αὐτερέται
                        πλεύσαντες τῶν νεῶν ἀφικνοῦνται καὶ περιτειχίζουσι μυτιλήνην ἐν κύκλῳ ἁπλῷ
                        τείχει· φρούρια δ᾽ ἔστιν ᾗ ἐπὶ τῶν καρτερῶν ἐγκατῳκοδόμηται. καὶ ἡ μὲν
                        μυτιλήνη κατὰ κράτος ἤδη ἀμφοτέρωθεν καὶ ἐκ γῆς καὶ ἐκ θαλάσσης εἴργετο, καὶ
                        ὁ χειμὼν ἤρχετο γίγνεσθαι.</p>
                </div>
                <div
                    n="19"
                    type="chapter">
                    <p>προσδεόμενοι δὲ οἱ ἀθηναῖοι χρημάτων ἐς τὴν πολιορκίαν, καὶ αὐτοὶ
                        ἐσενεγκόντες τότε πρῶτον ἐσφορὰν διακόσια τάλαντα, ἐξέπεμψαν καὶ ἐπὶ τοὺς
                        ξυμμάχους ἀργυρολόγους ναῦς δώδεκα καὶ λυσικλέα πέμπτον αὐτὸν στρατηγόν. ὁ
                        δὲ ἄλλα τε ἠργυρολόγει καὶ περιέπλει, καὶ τῆς καρίας ἐκ μυοῦντος ἀναβὰς διὰ
                        τοῦ μαιάνδρου πεδίου μέχρι τοῦ σανδίου λόφου, ἐπιθεμένων τῶν καρῶν καὶ
                        ἀναιιτῶν αὐτός τε διαφθείρεται καὶ τῆς ἄλλης στρατιᾶς πολλοί.</p>
                </div>
                <div
                    n="20"
                    type="chapter">
                    <p>τοῦ δ᾽ αὐτοῦ χειμῶνος οἱ πλαταιῆς<add>ἔτι γὰρ ἐπολιορκοῦντο ὑπὸ τῶν
                            πελοποννησίων καὶ βοιωτῶν</add>ἐπειδὴ τῷ τε σίτῳ ἐπιλείποντι ἐπιέζοντο
                        καὶ ἀπὸ τῶν ἀθηνῶν οὐδεμία ἐλπὶς ἦν τιμωρίας οὐδὲ ἄλλη σωτηρία ἐφαίνετο,
                        ἐπιβουλεύουσιν αὐτοί τε καὶ ἀθηναίων οἱ ξυμπολιορκούμενοι πρῶτον μὲν πάντες
                        ἐξελθεῖν καὶ ὑπερβῆναι τὰ τείχη τῶν πολεμίων, ἢν δύνωνται βιάσασθαι,
                        ἐσηγησαμένων τὴν πεῖραν αὐτοῖς θεαινέτου τε τοῦ τολμίδου ἀνδρὸς μάντεως καὶ
                        εὐπομπίδου τοῦ δαϊμάχου, ὃς καὶ ἐστρατήγει· ἔπειτα οἱ μὲν ἡμίσεις ἀπώκνησάν
                        πως τὸν κίνδυνον μέγαν ἡγησάμενοι, ἐς δὲ ἄνδρας διακοσίους καὶ εἴκοσι
                        μάλιστα ἐνέμειναν τῇ ἐξόδῳ ἐθελονταὶ τρόπῳ τοιῷδε. κλίμακας ἐποιήσαντο ἴσας
                        τῷ τείχει τῶν πολεμίων· ξυνεμετρήσαντο δὲ ταῖς ἐπιβολαῖς τῶν πλίνθων, ᾗ
                        ἔτυχε πρὸς σφᾶς οὐκ ἐξαληλιμμένον τὸ τεῖχος αὐτῶν. ἠριθμοῦντο δὲ πολλοὶ ἅμα
                        τὰς ἐπιβολάς, καὶ ἔμελλον οἱ μέν τινες ἁμαρτήσεσθαι οἱ δὲ πλείους τεύξεσθαι
                        τοῦ ἀληθοῦς λογισμοῦ, ἄλλως τε καὶ πολλάκις ἀριθμοῦντες καὶ ἅμα οὐ πολὺ
                        ἀπέχοντες, ἀλλὰ ῥᾳδίως καθορωμένου ἐς ὃ ἐβούλοντο τοῦ τείχους. τὴν μὲν οὖν
                        ξυμμέτρησιν τῶν κλιμάκων οὕτως ἔλαβον, ἐκ τοῦ πάχους τῆς πλίνθου εἰκάσαντες
                        τὸ μέτρον.</p>
                </div>
                <div
                    n="21"
                    type="chapter">
                    <p>τὸ δὲ τεῖχος ἦν τῶν πελοποννησίων τοιόνδε τῇ οἰκοδομήσει. εἶχε μὲν δύο τοὺς
                        περιβόλους, πρός τε πλαταιῶν καὶ εἴ τις ἔξωθεν ἀπ᾽ ἀθηνῶν ἐπίοι, διεῖχον δὲ
                        οἱ περίβολοι ἑκκαίδεκα πόδας μάλιστα ἀπ᾽ ἀλλήλων. τὸ οὖν μεταξὺ τοῦτο<add>οἱ
                            ἑκκαίδεκα πόδες</add>τοῖς φύλαξιν οἰκήματα διανενεμημένα ᾠκοδόμητο, καὶ
                        ἦν ξυνεχῆ ὥστε ἓν φαίνεσθαι τεῖχος παχὺ ἐπάλξεις ἔχον ἀμφοτέρωθεν. διὰ δέκα
                        δὲ ἐπάλξεων πύργοι ἦσαν μεγάλοι καὶ ἰσοπλατεῖς τῷ τείχει, διήκοντες ἔς τε τὸ
                        ἔσω μέτωπον αὐτοῦ καὶ οἱ αὐτοὶ καὶ τὸ ἔξω, ὥστε πάροδον μὴ εἶναι παρὰ
                        πύργον, ἀλλὰ δι᾽ αὐτῶν μέσων διῇσαν. τὰς οὖν νύκτας, ὁπότε χειμὼν εἴη
                        νοτερός, τὰς μὲν ἐπάλξεις ἀπέλειπον, ἐκ δὲ τῶν πύργων ὄντων δι᾽ ὀλίγου καὶ
                        ἄνωθεν στεγανῶν τὴν φυλακὴν ἐποιοῦντο. τὸ μὲν οὖν τεῖχος ᾧ περιεφρουροῦντο
                        οἱ πλαταιῆς τοιοῦτον ἦν.</p>
                </div>
                <div
                    n="22"
                    type="chapter">
                    <p>οἱ δ᾽, ἐπειδὴ παρεσκεύαστο αὐτοῖς, τηρήσαντες νύκτα χειμέριον ὕδατι καὶ ἀνέμῳ
                        καὶ ἅμ᾽ ἀσέληνον ἐξῇσαν· ἡγοῦντο δὲ οἵπερ καὶ τῆς πείρας αἴτιοι ἦσαν. καὶ
                        πρῶτον μὲν τὴν τάφρον διέβησαν ἣ περιεῖχεν αὐτούς, ἔπειτα προσέμειξαν τῷ
                        τείχει τῶν πολεμίων λαθόντες τοὺς φύλακας, ἀνὰ τὸ σκοτεινὸν μὲν οὐ
                        προϊδόντων αὐτῶν, ψόφῳ δὲ τῷ ἐκ τοῦ προσιέναι αὐτοὺς ἀντιπαταγοῦντος τοῦ
                        ἀνέμου οὐ κατακουσάντων· ἅμα δὲ καὶ διέχοντες πολὺ ᾖσαν, ὅπως τὰ ὅπλα μὴ
                        κρουόμενα πρὸς ἄλληλα αἴσθησιν παρέχοι. ἦσαν δὲ εὐσταλεῖς τε τῇ ὁπλίσει καὶ
                        τὸν ἀριστερὸν μόνον πόδα ὑποδεδεμένοι ἀσφαλείας ἕνεκα τῆς πρὸς τὸν πηλόν.
                        κατὰ οὖν μεταπύργιον προσέμισγον πρὸς τὰς ἐπάλξεις, εἰδότες ὅτι ἐρῆμοί εἰσι,
                        πρῶτον μὲν οἱ τὰς κλίμακας φέροντες, καὶ προσέθεσαν· ἔπειτα ψιλοὶ δώδεκα ξὺν
                        ξιφιδίῳ καὶ θώρακι ἀνέβαινον, ὧν ἡγεῖτο ἀμμέας ὁ κοροίβου καὶ πρῶτος ἀνέβη·
                        μετὰ δὲ αὐτὸν οἱ ἑπόμενοι, ἓξ ἐφ᾽ ἑκάτερον τῶν πύργων, ἀνέβαινον. ἔπειτα
                        ψιλοὶ ἄλλοι μετὰ τούτους ξὺν δορατίοις ἐχώρουν, οἷς ἕτεροι κατόπιν τὰς
                        ἀσπίδας ἔφερον, ὅπως ἐκεῖνοι ῥᾷον προσβαίνοιεν, καὶ ἔμελλον δώσειν ὁπότε
                        πρὸς τοῖς πολεμίοις εἶεν. ὡς δὲ ἄνω πλείους ἐγένοντο, ᾔσθοντο οἱ ἐκ τῶν
                        πύργων φύλακες· κατέβαλε γάρ τις τῶν πλαταιῶν ἀντιλαμβανόμενος ἀπὸ τῶν
                        ἐπάλξεων κεραμίδα, ἣ πεσοῦσα δοῦπον ἐποίησεν. καὶ αὐτίκα βοὴ ἦν, τὸ δὲ
                        στρατόπεδον ἐπὶ τὸ τεῖχος ὥρμησεν· οὐ γὰρ ᾔδει ὅτι ἦν τὸ δεινὸν σκοτεινῆς
                        νυκτὸς καὶ χειμῶνος ὄντος, καὶ ἅμα οἱ ἐν τῇ πόλει τῶν πλαταιῶν
                        ὑπολελειμμένοι ἐξελθόντες προσέβαλον τῷ τείχει τῶν πελοποννησίων ἐκ
                        τοὔμπαλιν ἢ οἱ ἄνδρες αὐτῶν ὑπερέβαινον, ὅπως ἥκιστα πρὸς αὐτοὺς τὸν νοῦν
                        ἔχοιεν. ἐθορυβοῦντο μὲν οὖν κατὰ χώραν μένοντες, βοηθεῖν δὲ οὐδεὶς ἐτόλμα ἐκ
                        τῆς ἑαυτῶν φυλακῆς, ἀλλ᾽ ἐν ἀπόρῳ ἦσαν εἰκάσαι τὸ γιγνόμενον. καὶ οἱ
                        τριακόσιοι αὐτῶν, οἷς ἐτέτακτο παραβοηθεῖν εἴ τι δέοι, ἐχώρουν ἔξω τοῦ
                        τείχους πρὸς τὴν βοήν. φρυκτοί τε ᾔροντο ἐς τὰς θήβας πολέμιοι· παρανῖσχον
                        δὲ καὶ οἱ ἐκ τῆς πόλεως πλαταιῆς ἀπὸ τοῦ τείχους φρυκτοὺς πολλοὺς πρότερον
                        παρεσκευασμένους ἐς αὐτὸ τοῦτο, ὅπως ἀσαφῆ τὰ σημεῖα τῆς φρυκτωρίας τοῖς
                        πολεμίοις ᾖ καὶ μὴ βοηθοῖεν, ἄλλο τι νομίσαντες τὸ γιγνόμενον εἶναι ἢ τὸ ὄν,
                        πρὶν σφῶν οἱ ἄνδρες οἱ ἐξιόντες διαφύγοιεν καὶ τοῦ ἀσφαλοῦς
                        ἀντιλάβοιντο.</p>
                </div>
                <div
                    n="23"
                    type="chapter">
                    <p>οἱ δ᾽ ὑπερβαίνοντες τῶν πλαταιῶν ἐν τούτῳ, ὡς οἱ πρῶτοι αὐτῶν ἀνεβεβήκεσαν
                        καὶ τοῦ πύργου ἑκατέρου τοὺς φύλακας διαφθείραντες ἐκεκρατήκεσαν, τάς τε
                        διόδους τῶν πύργων ἐνστάντες αὐτοὶ ἐφύλασσον μηδένα δι᾽ αὐτῶν ἐπιβοηθεῖν,
                        καὶ κλίμακας προσθέντες ἀπὸ τοῦ τείχους τοῖς πύργοις καὶ ἐπαναβιβάσαντες
                        ἄνδρας πλείους, οἱ μὲν ἀπὸ τῶν πύργων τοὺς ἐπιβοηθοῦντας καὶ κάτωθεν καὶ
                        ἄνωθεν εἶργον βάλλοντες, οἱ δ᾽ ἐν τούτῳ οἱ πλείους πολλὰς προσθέντες
                        κλίμακας ἅμα καὶ τὰς ἐπάλξεις ἀπώσαντες διὰ τοῦ μεταπυργίου ὑπερέβαινον. ὁ
                        δὲ διακομιζόμενος αἰεὶ ἵστατο ἐπὶ τοῦ χείλους τῆς τάφρου καὶ ἐντεῦθεν
                        ἐτόξευόν τε καὶ ἠκόντιζον, εἴ τις παραβοηθῶν παρὰ τὸ τεῖχος κωλυτὴς γίγνοιτο
                        τῆς διαβάσεως. ἐπεὶ δὲ πάντες διεπεπεραίωντο, οἱ ἀπὸ τῶν πύργων χαλεπῶς οἱ
                        τελευταῖοι καταβαίνοντες ἐχώρουν ἐπὶ τὴν τάφρον, καὶ ἐν τούτῳ οἱ τριακόσιοι
                        αὐτοῖς ἐπεφέροντο λαμπάδας ἔχοντες. οἱ μὲν οὖν πλαταιῆς ἐκείνους ἑώρων
                        μᾶλλον ἐκ τοῦ σκότους ἑστῶτες ἐπὶ τοῦ χείλους τῆς τάφρου, καὶ ἐτόξευόν τε
                        καὶ ἐσηκόντιζον ἐς τὰ γυμνά, αὐτοὶ δὲ ἐν τῷ ἀφανεῖ ὄντες ἧσσον διὰ τὰς
                        λαμπάδας καθεωρῶντο, ὥστε φθάνουσι τῶν πλαταιῶν καὶ οἱ ὕστατοι διαβάντες τὴν
                        τάφρον, χαλεπῶς δὲ καὶ βιαίως· κρύσταλλός τε γὰρ ἐπεπήγει οὐ βέβαιος ἐν αὐτῇ
                        ὥστ᾽ ἐπελθεῖν, ἀλλ᾽ οἷος ἀπηλιώτου<add>ἢ βορέου</add>ὑδατώδης μᾶλλον, καὶ ἡ
                        νὺξ τοιούτῳ ἀνέμῳ ὑπονειφομένη πολὺ τὸ ὕδωρ ἐν αὐτῇ ἐπεποιήκει, ὃ μόλις
                        ὑπερέχοντες ἐπεραιώθησαν. ἐγένετο δὲ καὶ ἡ διάφευξις αὐτοῖς μᾶλλον διὰ τοῦ
                        χειμῶνος τὸ μέγεθος.</p>
                </div>
                <div
                    n="24"
                    type="chapter">
                    <p>ὁρμήσαντες δὲ ἀπὸ τῆς τάφρου οἱ πλαταιῆς ἐχώρουν ἁθρόοι τὴν ἐς θήβας φέρουσαν
                        ὁδόν, ἐν δεξιᾷ ἔχοντες τὸ τοῦ ἀνδροκράτους ἡρῷον, νομίζοντες
                            ἥκιστ᾽<add>ἂν</add>σφᾶς ταύτην αὐτοὺς ὑποτοπῆσαι τραπέσθαι τὴν ἐς τοὺς
                        πολεμίους· καὶ ἅμα ἑώρων τοὺς πελοποννησίους τὴν πρὸς κιθαιρῶνα καὶ δρυὸς
                        κεφαλὰς τὴν ἐπ᾽ ἀθηνῶν φέρουσαν μετὰ λαμπάδων διώκοντας. καὶ ἐπὶ μὲν ἓξ ἢ
                        ἑπτὰ σταδίους οἱ πλαταιῆς τὴν ἐπὶ τῶν θηβῶν ἐχώρησαν, ἔπειθ᾽ ὑποστρέψαντες
                        ᾖσαν τὴν πρὸς τὸ ὄρος φέρουσαν ὁδὸν ἐς ἐρύθρας καὶ ὑσιάς, καὶ λαβόμενοι τῶν
                        ὀρῶν διαφεύγουσιν ἐς τὰς ἀθήνας, ἄνδρες δώδεκα καὶ διακόσιοι ἀπὸ πλειόνων·
                        εἰσὶ γάρ τινες αὐτῶν οἳ ἀπετράποντο ἐς τὴν πόλιν πρὶν ὑπερβαίνειν, εἷς δ᾽
                        ἐπὶ τῇ ἔξω τάφρῳ τοξότης ἐλήφθη. οἱ μὲν οὖν πελοποννήσιοι κατὰ χώραν
                        ἐγένοντο τῆς βοηθείας παυσάμενοι· οἱ δ᾽ ἐκ τῆς πόλεως πλαταιῆς τῶν μὲν
                        γεγενημένων εἰδότες οὐδέν, τῶν δὲ ἀποτραπομένων σφίσιν ἀπαγγειλάντων ὡς
                        οὐδεὶς περίεστι, κήρυκα ἐκπέμψαντες, ἐπεὶ ἡμέρα ἐγένετο, ἐσπένδοντο
                        ἀναίρεσιν τοῖς νεκροῖς, μαθόντες δὲ τὸ ἀληθὲς ἐπαύσαντο. οἱ μὲν δὴ τῶν
                        πλαταιῶν ἄνδρες οὕτως ὑπερβάντες ἐσώθησαν.</p>
                </div>
                <div
                    n="25"
                    type="chapter">
                    <p>ἐκ δὲ τῆς λακεδαίμονος τοῦ αὐτοῦ χειμῶνος τελευτῶντος ἐκπέμπεται σάλαιθος ὁ
                        λακεδαιμόνιος ἐς μυτιλήνην τριήρει. καὶ πλεύσας ἐς πύρραν καὶ ἐξ αὐτῆς πεζῇ
                        κατὰ χαράδραν τινά, ᾗ ὑπερβατὸν ἦν τὸ περιτείχισμα, διαλαθὼν ἐσέρχεται ἐς
                        τὴν μυτιλήνην, καὶ ἔλεγε τοῖς προέδροις ὅτι ἐσβολή τε ἅμα ἐς τὴν ἀττικὴν
                        ἔσται καὶ αἱ τεσσαράκοντα νῆες παρέσονται ἃς ἔδει βοηθῆσαι αὐτοῖς,
                        προαποπεμφθῆναί τε αὐτὸς τούτων ἕνεκα καὶ ἅμα τῶν ἄλλων ἐπιμελησόμενος. καὶ
                        οἱ μὲν μυτιληναῖοι ἐθάρσουν τε καὶ πρὸς τοὺς ἀθηναίους ἧσσον εἶχον τὴν
                        γνώμην ὥστε ξυμβαίνειν. ὅ τε χειμὼν ἐτελεύτα οὗτος, καὶ τέταρτον ἔτος τῷ
                        πολέμῳ ἐτελεύτα τῷδε ὃν θουκυδίδης ξυνέγραψεν.</p>
                </div>
                <div
                    n="26"
                    type="chapter">
                    <p>τοῦ δ᾽ ἐπιγιγνομένου θέρους οἱ πελοποννήσιοι ἐπειδὴ τὰς ἐς τὴν μυτιλήνην δύο
                        καὶ τεσσαράκοντα ναῦς ἀπέστειλαν ἄρχοντα ἀλκίδαν, ὃς ἦν αὐτοῖς ναύαρχος,
                        προστάξαντες, αὐτοὶ ἐς τὴν ἀττικὴν καὶ οἱ ξύμμαχοι ἐσέβαλον, ὅπως οἱ
                        ἀθηναῖοι ἀμφοτέρωθεν θορυβούμενοι ἧσσον ταῖς ναυσὶν ἐς τὴν μυτιλήνην
                        καταπλεούσαις ἐπιβοηθήσωσιν. ἡγεῖτο δὲ τῆς ἐσβολῆς ταύτης κλεομένης ὑπὲρ
                        παυσανίου τοῦ πλειστοάνακτος υἱέος βασιλέως ὄντος καὶ νεωτέρου ἔτι, πατρὸς
                        δὲ ἀδελφὸς ὤν. ἐδῄωσαν δὲ τῆς ἀττικῆς τά τε πρότερον
                        τετμημένα<add>καὶ</add>εἴ τι ἐβεβλαστήκει καὶ ὅσα ἐν ταῖς πρὶν ἐσβολαῖς
                        παρελέλειπτο· καὶ ἡ ἐσβολὴ αὕτη χαλεπωτάτη ἐγένετο τοῖς ἀθηναίοις μετὰ τὴν
                        δευτέραν. ἐπιμένοντες γὰρ αἰεὶ ἀπὸ τῆς λέσβου τι πεύσεσθαι τῶν νεῶν ἔργον ὡς
                        ἤδη πεπεραιωμένων ἐπεξῆλθον τὰ πολλὰ τέμνοντες. ὡς δ᾽ οὐδὲν ἀπέβαινεν αὐτοῖς
                        ὧν προσεδέχοντο καὶ ἐπελελοίπει ὁ σῖτος, ἀνεχώρησαν καὶ διελύθησαν κατὰ
                        πόλεις.</p>
                </div>
                <div
                    n="27"
                    type="chapter">
                    <p>οἱ δὲ μυτιληναῖοι ἐν τούτῳ, ὡς αἵ τε νῆες αὐτοῖς οὐχ ἧκον ἀπὸ τῆς
                        πελοποννήσου ἀλλὰ ἐνεχρόνιζον καὶ ὁ σῖτος ἐπελελοίπει, ἀναγκάζονται
                        ξυμβαίνειν πρὸς τοὺς ἀθηναίους διὰ τάδε. ὁ σάλαιθος καὶ αὐτὸς οὐ
                        προσδεχόμενος ἔτι τὰς ναῦς ὁπλίζει τὸν δῆμον πρότερον ψιλὸν ὄντα ὡς ἐπεξιὼν
                        τοῖς ἀθηναίοις· οἱ δὲ ἐπειδὴ ἔλαβον ὅπλα, οὔτε ἠκροῶντο ἔτι τῶν ἀρχόντων,
                        κατὰ ξυλλόγους τε γιγνόμενοι ἢ τὸν σῖτον ἐκέλευον τοὺς δυνατοὺς φέρειν ἐς τὸ
                        φανερὸν καὶ διανέμειν ἅπασιν, ἢ αὐτοὶ ξυγχωρήσαντες πρὸς ἀθηναίους ἔφασαν
                        παραδώσειν τὴν πόλιν.</p>
                </div>
                <div
                    n="28"
                    type="chapter">
                    <p>γνόντες δὲ οἱ ἐν τοῖς πράγμασιν οὔτ᾽ ἀποκωλύειν δυνατοὶ ὄντες, εἴ τ᾽
                        ἀπομονωθήσονται τῆς ξυμβάσεως κινδυνεύσοντες, ποιοῦνται κοινῇ ὁμολογίαν πρός
                        τε πάχητα καὶ τὸ στρατόπεδον, ὥστε ἀθηναίοις μὲν ἐξεῖναι βουλεῦσαι περὶ
                        μυτιληναίων ὁποῖον ἄν τι βούλωνται καὶ τὴν στρατιὰν ἐς τὴν πόλιν δέχεσθαι
                        αὐτούς, πρεσβείαν δὲ ἀποστέλλειν ἐς τὰς ἀθήνας μυτιληναίους περὶ ἑαυτῶν· ἐν
                        ὅσῳ δ᾽ ἂν πάλιν ἔλθωσι, πάχητα μήτε δῆσαι μυτιληναίων μηδένα μηδὲ
                        ἀνδραποδίσαι μήτε ἀποκτεῖναι. ἡ μὲν ξύμβασις αὕτη ἐγένετο, οἱ δὲ πράξαντες
                        πρὸς τοὺς λακεδαιμονίους μάλιστα τῶν μυτιληναίων περιδεεῖς ὄντες, ὡς ἡ
                        στρατιὰ ἐσῆλθεν, οὐκ ἠνέσχοντο, ἀλλ᾽ ἐπὶ τοὺς βωμοὺς ὅμως καθίζουσιν· πάχης
                        δ᾽ ἀναστήσας αὐτοὺς ὥστε μὴ ἀδικῆσαι, κατατίθεται ἐς τένεδον μέχρι οὗ τοῖς
                        ἀθηναίοις τι δόξῃ. πέμψας δὲ καὶ ἐς τὴν ἄντισσαν τριήρεις προσεκτήσατο καὶ
                        τἆλλα τὰ περὶ τὸ στρατόπεδον καθίστατο ᾗ αὐτῷ ἐδόκει.</p>
                </div>
                <div
                    n="29"
                    type="chapter">
                    <p>οἱ δ᾽ ἐν ταῖς τεσσαράκοντα ναυσὶ πελοποννήσιοι, οὓς ἔδει ἐν τάχει
                        παραγενέσθαι, πλέοντες περί τε αὐτὴν τὴν πελοπόννησον ἐνδιέτριψαν καὶ κατὰ
                        τὸν ἄλλον πλοῦν σχολαῖοι κομισθέντες τοὺς μὲν ἐκ τῆς πόλεως ἀθηναίους
                        λανθάνουσι, πρὶν δὴ τῇ δήλῳ ἔσχον, προσμείξαντες δ᾽ ἀπ᾽ αὐτῆς τῇ ἰκάρῳ καὶ
                        μυκόνῳ πυνθάνονται πρῶτον ὅτι ἡ μυτιλήνη ἑάλωκεν. βουλόμενοι δὲ τὸ σαφὲς
                        εἰδέναι κατέπλευσαν ἐς ἔμβατον τῆς ἐρυθραίας· ἡμέραι δὲ μάλιστα ἦσαν τῇ
                        μυτιλήνῃ ἑαλωκυίᾳ ἑπτὰ ὅτε ἐς τὸ ἔμβατον κατέπλευσαν. πυθόμενοι δὲ τὸ σαφὲς
                        ἐβουλεύοντο ἐκ τῶν παρόντων, καὶ ἔλεξεν αὐτοῖς τευτίαπλος ἀνὴρ ἠλεῖος
                        τάδε.</p>
                </div>
                <div
                    n="30"
                    type="chapter">
                    <p><quote>ἀλκίδα καὶ πελοποννησίων ὅσοι πάρεσμεν ἄρχοντες τῆς στρατιᾶς, ἐμοὶ
                            δοκεῖ πλεῖν ἡμᾶς ἐπὶ μυτιλήνην πρὶν ἐκπύστους γενέσθαι, ὥσπερ ἔχομεν.
                            κατὰ γὰρ τὸ εἰκὸς ἀνδρῶν νεωστὶ πόλιν ἐχόντων πολὺ τὸ ἀφύλακτον
                            εὑρήσομεν, κατὰ μὲν θάλασσαν καὶ πάνυ, ᾗ ἐκεῖνοί τε ἀνέλπιστοι
                            ἐπιγενέσθαι ἄν τινα σφίσι πολέμιον καὶ ἡμῶν ἡ ἀλκὴ τυγχάνει μάλιστα
                            οὖσα· εἰκὸς δὲ καὶ τὸ πεζὸν αὐτῶν κατ᾽ οἰκίας ἀμελέστερον ὡς
                            κεκρατηκότων διεσπάρθαι. εἰ οὖν προσπέσοιμεν ἄφνω τε καὶ νυκτός, ἐλπίζω
                            μετὰ τῶν ἔνδον, εἴ τις ἄρα ἡμῖν ἐστὶν ὑπόλοιπος εὔνους, καταληφθῆναι ἂν
                            τὰ πράγματα. καὶ μὴ ἀποκνήσωμεν τὸν κίνδυνον, νομίσαντες οὐκ ἄλλο τι
                            εἶναι τὸ κενὸν τοῦ πολέμου ἢ τὸ τοιοῦτον, ὃ εἴ τις στρατηγὸς ἔν τε αὑτῷ
                            φυλάσσοιτο καὶ τοῖς πολεμίοις ἐνορῶν ἐπιχειροίη, πλεῖστ᾽ ἂν
                            ὀρθοῖτο.</quote></p>
                </div>
                <div
                    n="31"
                    type="chapter">
                    <p>ὁ μὲν τοσαῦτα εἰπὼν οὐκ ἔπειθε τὸν ἀλκίδαν. ἄλλοι δέ τινες τῶν ἀπ᾽ ἰωνίας
                        φυγάδων καὶ οἱ λέσβιοι<add>οἱ</add>ξυμπλέοντες παρῄνουν, ἐπειδὴ τοῦτον τὸν
                        κίνδυνον φοβεῖται, τῶν ἐν ἰωνίᾳ πόλεων καταλαβεῖν τινὰ ἢ κύμην τὴν αἰολίδα,
                        ὅπως ἐκ πόλεως ὁρμώμενοι τὴν ἰωνίαν ἀποστήσωσιν<add>ἐλπίδα δ᾽ εἶναι· οὐδενὶ
                            γὰρ ἀκουσίως ἀφῖχθαι</add>καὶ τὴν πρόσοδον ταύτην μεγίστην οὖσαν
                            ἀθηναίων<add>ἢν</add>ὑφέλωσι, καὶ ἅμα, ἢν ἐφορμῶσι σφίσιν, αὐτοῖς δαπάνη
                        γίγνηται· πείσειν τε οἴεσθαι καὶ πισσούθνην ὥστε ξυμπολεμεῖν. ὁ δὲ οὐδὲ
                        ταῦτα ἐνεδέχετο, ἀλλὰ τὸ πλεῖστον τῆς γνώμης εἶχεν, ἐπειδὴ τῆς μυτιλήνης
                        ὑστερήκει, ὅτι τάχιστα τῇ πελοποννήσῳ πάλιν προσμεῖξαι.</p>
                </div>
                <div
                    n="32"
                    type="chapter">
                    <p>ἄρας δὲ ἐκ τοῦ ἐμβάτου παρέπλει, καὶ προσσχὼν μυοννήσῳ τῇ τηίων τοὺς
                        αἰχμαλώτους οὓς κατὰ πλοῦν εἰλήφει ἀπέσφαξε τοὺς πολλούς. καὶ ἐς τὴν ἔφεσον
                        καθορμισαμένου αὐτοῦ σαμίων τῶν ἐξ ἀναίων ἀφικόμενοι πρέσβεις ἔλεγον οὐ
                        καλῶς τὴν ἑλλάδα ἐλευθεροῦν αὐτόν, εἰ ἄνδρας διέφθειρεν οὔτε χεῖρας
                        ἀνταιρομένους οὔτε πολεμίους, ἀθηναίων δὲ ὑπὸ ἀνάγκης ξυμμάχους· εἴ τε μὴ
                        παύσεται, ὀλίγους μὲν αὐτὸν τῶν ἐχθρῶν ἐς φιλίαν προσάξεσθαι, πολὺ δὲ
                        πλείους τῶν φίλων πολεμίους ἕξειν. καὶ ὁ μὲν ἐπείσθη τε καὶ χίων ἄνδρας
                        ὅσους εἶχεν ἔτι ἀφῆκε καὶ τῶν ἄλλων τινάς· ὁρῶντες γὰρ τὰς ναῦς οἱ ἄνθρωποι
                        οὐκ ἔφευγον, ἀλλὰ προσεχώρουν μᾶλλον ὡς ἀττικαῖς καὶ ἐλπίδα οὐδὲ τὴν
                        ἐλαχίστην εἶχον μή ποτε ἀθηναίων τῆς θαλάσσης κρατούντων ναῦς πελοποννησίων
                        ἐς ἰωνίαν παραβαλεῖν. ἀπὸ δὲ τῆς ἐφέσου ὁ ἀλκίδας ἔπλει κατὰ τάχος καὶ φυγὴν
                        ἐποιεῖτο· ὤφθη γὰρ ὑπὸ τῆς σαλαμινίας καὶ παράλου ἔτι περὶ κλάρον
                            ὁρμῶν<add>αἱ δ᾽ ἀπ᾽ ἀθηνῶν ἔτυχον πλέουσαι</add>, καὶ δεδιὼς τὴν δίωξιν
                        ἔπλει διὰ τοῦ πελάγους ὡς γῇ ἑκούσιος οὐ σχήσων ἄλλῃ ἢ πελοποννήσῳ.</p>
                </div>
                <div
                    n="33"
                    type="chapter">
                    <p>τῷ δὲ πάχητι καὶ τοῖς ἀθηναίοις ἦλθε μὲν καὶ ἀπὸ τῆς ἐρυθραίας ἀγγελία,
                        ἀφικνεῖτο δὲ καὶ πανταχόθεν· ἀτειχίστου γὰρ οὔσης τῆς ἰωνίας μέγα τὸ δέος
                        ἐγένετο μὴ παραπλέοντες οἱ πελοποννήσιοι, εἰ καὶ ὣς μὴ διενοοῦντο μένειν,
                        πορθῶσιν ἅμα προσπίπτοντες τὰς πόλεις. αὐτάγγελοι δ᾽ αὐτὸν ἰδοῦσαι ἐν τῇ
                        κλάρῳ ἥ τε πάραλος καὶ ἡ σαλαμινία ἔφρασαν. ὁ δὲ ὑπὸ σπουδῆς ἐποιεῖτο τὴν
                        δίωξιν· καὶ μέχρι μὲν πάτμου τῆς νήσου ἐπεδίωξεν, ὡς δ᾽ οὐκέτι ἐν καταλήψει
                        ἐφαίνετο, ἐπανεχώρει. κέρδος δὲ ἐνόμισεν, ἐπειδὴ οὐ μετεώροις περιέτυχεν,
                        ὅτι οὐδαμοῦ ἐγκαταληφθεῖσαι ἠναγκάσθησαν στρατόπεδόν τε ποιεῖσθαι καὶ
                        φυλακὴν σφίσι καὶ ἐφόρμησιν παρασχεῖν.</p>
                </div>
                <div
                    n="34"
                    type="chapter">
                    <p>παραπλέων δὲ πάλιν ἔσχε καὶ ἐς νότιον τὸ κολοφωνίων, οὗ κατῴκηντο κολοφώνιοι
                        τῆς ἄνω πόλεως ἑαλωκυίας ὑπὸ ἰταμάνους καὶ τῶν βαρβάρων κατὰ στάσιν ἰδίαν
                        ἐπαχθέντων· ἑάλω δὲ μάλιστα αὕτη ὅτε ἡ δευτέρα πελοποννησίων ἐσβολὴ ἐς τὴν
                        ἀττικὴν ἐγίγνετο. ἐν οὖν τῷ νοτίῳ οἱ καταφυγόντες καὶ κατοικήσαντες αὐτόθι
                        αὖθις στασιάσαντες, οἱ μὲν παρὰ πισσούθνου ἐπικούρους ἀρκάδων τε καὶ τῶν
                        βαρβάρων ἐπαγαγόμενοι ἐν διατειχίσματι εἶχον, καὶ τῶν ἐκ τῆς ἄνω πόλεως
                        κολοφωνίων οἱ μηδίσαντες ξυνεσελθόντες ἐπολίτευον, οἱ δὲ ὑπεξελθόντες
                        τούτους καὶ ὄντες φυγάδες τὸν πάχητα ἐπάγονται. ὁ δὲ προκαλεσάμενος ἐς
                        λόγους ἱππίαν τῶν ἐν τῷ διατειχίσματι ἀρκάδων ἄρχοντα, ὥστε, ἢν μηδὲν
                        ἀρέσκον λέγῃ, πάλιν αὐτὸν καταστήσειν ἐς τὸ τεῖχος σῶν καὶ ὑγιᾶ, ὁ μὲν
                        ἐξῆλθε παρ᾽ αὐτόν, ὁ δ᾽ ἐκεῖνον μὲν ἐν φυλακῇ ἀδέσμῳ εἶχεν, αὐτὸς δὲ
                        προσβαλὼν τῷ τειχίσματι ἐξαπιναίως καὶ οὐ προσδεχομένων αἱρεῖ, τούς τε
                        ἀρκάδας καὶ τῶν βαρβάρων ὅσοι ἐνῆσαν διαφθείρει· καὶ τὸν ἱππίαν ὕστερον
                        ἐσαγαγὼν ὥσπερ ἐσπείσατο, ἐπειδὴ ἔνδον ἦν, ξυλλαμβάνει καὶ κατατοξεύει.
                        κολοφωνίοις δὲ νότιον παραδίδωσι πλὴν τῶν μηδισάντων. καὶ ὕστερον ἀθηναῖοι
                        οἰκιστὰς πέμψαντες κατὰ τοὺς ἑαυτῶν νόμους κατῴκισαν τὸ νότιον, ξυναγαγόντες
                        πάντας ἐκ τῶν πόλεων, εἴ πού τις ἦν κολοφωνίων.</p>
                </div>
                <div
                    n="35"
                    type="chapter">
                    <p>ὁ δὲ πάχης ἀφικόμενος ἐς τὴν μυτιλήνην τήν τε πύρραν καὶ ἔρεσον παρεστήσατο,
                        καὶ σάλαιθον λαβὼν ἐν τῇ πόλει τὸν λακεδαιμόνιον κεκρυμμένον ἀποπέμπει ἐς
                        τὰς ἀθήνας καὶ τοὺς ἐκ τῆς τενέδου μυτιληναίων ἄνδρας ἅμα οὓς κατέθετο καὶ
                        εἴ τις ἄλλος αὐτῷ αἴτιος ἐδόκει εἶναι τῆς ἀποστάσεως· ἀποπέμπει δὲ καὶ τῆς
                        στρατιᾶς τὸ πλέον, τοῖς δὲ λοιποῖς ὑπομένων καθίστατο τὰ περὶ τὴν μυτιλήνην
                        καὶ τὴν ἄλλην λέσβον ᾗ αὐτῷ ἐδόκει.</p>
                </div>
                <div
                    n="36"
                    type="chapter">
                    <p>ἀφικομένων δὲ τῶν ἀνδρῶν καὶ τοῦ σαλαίθου οἱ ἀθηναῖοι τὸν μὲν σάλαιθον εὐθὺς
                        ἀπέκτειναν, ἔστιν ἃ παρεχόμενον τά τ᾽ ἄλλα καὶ ἀπὸ πλαταιῶν<add>ἔτι γὰρ
                            ἐπολιορκοῦντο</add>ἀπάξειν πελοποννησίους· περὶ δὲ τῶν ἀνδρῶν γνώμας
                        ἐποιοῦντο, καὶ ὑπὸ ὀργῆς ἔδοξεν αὐτοῖς οὐ τοὺς παρόντας μόνον ἀποκτεῖναι,
                        ἀλλὰ καὶ τοὺς ἅπαντας μυτιληναίους ὅσοι ἡβῶσι, παῖδας δὲ καὶ γυναῖκας
                        ἀνδραποδίσαι, ἐπικαλοῦντες τήν τε ἄλλην ἀπόστασιν ὅτι οὐκ ἀρχόμενοι ὥσπερ οἱ
                        ἄλλοι ἐποιήσαντο, καὶ προσξυνελάβοντο οὐκ ἐλάχιστον τῆς ὁρμῆς αἱ
                        πελοποννησίων νῆες ἐς ἰωνίαν ἐκείνοις βοηθοὶ τολμήσασαι παρακινδυνεῦσαι· οὐ
                        γὰρ ἀπὸ βραχείας διανοίας ἐδόκουν τὴν ἀπόστασιν ποιήσασθαι. πέμπουσιν οὖν
                        τριήρη ὡς πάχητα ἄγγελον τῶν δεδογμένων, κατὰ τάχος κελεύοντες διαχρήσασθαι
                        μυτιληναίους. καὶ τῇ ὑστεραίᾳ μετάνοιά τις εὐθὺς ἦν αὐτοῖς καὶ ἀναλογισμὸς
                        ὠμὸν τὸ βούλευμα καὶ μέγα ἐγνῶσθαι, πόλιν ὅλην διαφθεῖραι μᾶλλον ἢ οὐ τοὺς
                        αἰτίους. ὡς δ᾽ ᾔσθοντο τοῦτο τῶν μυτιληναίων οἱ παρόντες πρέσβεις καὶ οἱ
                        αὐτοῖς τῶν ἀθηναίων ξυμπράσσοντες, παρεσκεύασαν τοὺς ἐν τέλει ὥστε αὖθις
                        γνώμας προθεῖναι· καὶ ἔπεισαν ῥᾷον, διότι καὶ ἐκείνοις ἔνδηλον ἦν βουλόμενον
                        τὸ πλέον τῶν πολιτῶν αὖθίς τινας σφίσιν ἀποδοῦναι βουλεύσασθαι. καταστάσης
                        δ᾽ εὐθὺς ἐκκλησίας ἄλλαι τε γνῶμαι ἀφ᾽ ἑκάστων ἐλέγοντο καὶ κλέων ὁ
                        κλεαινέτου, ὅσπερ καὶ τὴν προτέραν ἐνενικήκει ὥστε ἀποκτεῖναι, ὢν καὶ ἐς τὰ
                        ἄλλα βιαιότατος τῶν πολιτῶν τῷ τε δήμῳ παρὰ πολὺ ἐν τῷ τότε πιθανώτατος,
                        παρελθὼν αὖθις ἔλεγε τοιάδε.</p>
                </div>
                <div
                    n="37"
                    type="chapter">
                    <p><quote>πολλάκις μὲν ἤδη ἔγωγε καὶ ἄλλοτε ἔγνων δημοκρατίαν ὅτι ἀδύνατόν ἐστιν
                            ἑτέρων ἄρχειν, μάλιστα δ᾽ ἐν τῇ νῦν ὑμετέρᾳ περὶ μυτιληναίων μεταμελείᾳ.
                            διὰ γὰρ τὸ καθ᾽ ἡμέραν ἀδεὲς καὶ ἀνεπιβούλευτον πρὸς ἀλλήλους καὶ ἐς
                            τοὺς ξυμμάχους τὸ αὐτὸ ἔχετε, καὶ ὅτι ἂν ἢ λόγῳ πεισθέντες ὑπ᾽ αὐτῶν
                            ἁμάρτητε ἢ οἴκτῳ ἐνδῶτε, οὐκ ἐπικινδύνως ἡγεῖσθε ἐς ὑμᾶς καὶ οὐκ ἐς τὴν
                            τῶν ξυμμάχων χάριν μαλακίζεσθαι, οὐ σκοποῦντες ὅτι τυραννίδα ἔχετε τὴν
                            ἀρχὴν καὶ πρὸς ἐπιβουλεύοντας αὐτοὺς καὶ ἄκοντας ἀρχομένους, οἳ οὐκ ἐξ
                            ὧν ἂν χαρίζησθε βλαπτόμενοι αὐτοὶ ἀκροῶνται ὑμῶν, ἀλλ᾽ ἐξ ὧν ἂν ἰσχύι
                            μᾶλλον ἢ τῇ ἐκείνων εὐνοίᾳ περιγένησθε. πάντων δὲ δεινότατον εἰ βέβαιον
                            ἡμῖν μηδὲν καθεστήξει ὧν ἂν δόξῃ πέρι, μηδὲ γνωσόμεθα ὅτι χείροσι νόμοις
                            ἀκινήτοις χρωμένη πόλις κρείσσων ἐστὶν ἢ καλῶς ἔχουσιν ἀκύροις, ἀμαθία
                            τε μετὰ σωφροσύνης ὠφελιμώτερον ἢ δεξιότης μετὰ ἀκολασίας, οἵ τε
                            φαυλότεροι τῶν ἀνθρώπων πρὸς τοὺς ξυνετωτέρους ὡς ἐπὶ τὸ πλέον ἄμεινον
                            οἰκοῦσι τὰς πόλεις. οἱ μὲν γὰρ τῶν τε νόμων σοφώτεροι βούλονται
                            φαίνεσθαι τῶν τε αἰεὶ λεγομένων ἐς τὸ κοινὸν περιγίγνεσθαι, ὡς ἐν ἄλλοις
                            μείζοσιν οὐκ ἂν δηλώσαντες τὴν γνώμην, καὶ ἐκ τοῦ τοιούτου τὰ πολλὰ
                            σφάλλουσι τὰς πόλεις· οἱ δ᾽ ἀπιστοῦντες τῇ ἐξ αὑτῶν ξυνέσει ἀμαθέστεροι
                            μὲν τῶν νόμων ἀξιοῦσιν εἶναι, ἀδυνατώτεροι δὲ τοῦ καλῶς εἰπόντος
                            μέμψασθαι λόγον, κριταὶ δὲ ὄντες ἀπὸ τοῦ ἴσου μᾶλλον ἢ ἀγωνισταὶ
                            ὀρθοῦνται τὰ πλείω. ὣς οὖν χρὴ καὶ ἡμᾶς ποιοῦντας μὴ δεινότητι καὶ
                            ξυνέσεως ἀγῶνι ἐπαιρομένους παρὰ δόξαν τῷ ὑμετέρῳ πλήθει
                            παραινεῖν.</quote></p>
                </div>
                <div
                    n="38"
                    type="chapter">
                    <p><quote>ἐγὼ μὲν οὖν ὁ αὐτός εἰμι τῇ γνώμῃ καὶ θαυμάζω μὲν τῶν προθέντων αὖθις
                            περὶ μυτιληναίων λέγειν καὶ χρόνου διατριβὴν ἐμποιησάντων, ὅ ἐστι πρὸς
                            τῶν ἠδικηκότων μᾶλλον<add>ὁ γὰρ παθὼν τῷ δράσαντι ἀμβλυτέρᾳ τῇ ὀργῇ
                                ἐπεξέρχεται, ἀμύνεσθαι δὲ τῷ παθεῖν ὅτι ἐγγυτάτω κείμενον ἀντίπαλον
                                ὂν μάλιστα τὴν τιμωρίαν ἀναλαμβάνει</add>, θαυμάζω δὲ καὶ ὅστις
                            ἔσται ὁ ἀντερῶν καὶ ἀξιώσων ἀποφαίνειν τὰς μὲν μυτιληναίων ἀδικίας ἡμῖν
                            ὠφελίμους οὔσας, τὰς δ᾽ ἡμετέρας ξυμφορὰς τοῖς ξυμμάχοις βλάβας
                            καθισταμένας. καὶ δῆλον ὅτι ἢ τῷ λέγειν πιστεύσας τὸ πάνυ δοκοῦν
                            ἀνταποφῆναι ὡς οὐκ ἔγνωσται ἀγωνίσαιτ᾽ ἄν, ἢ κέρδει ἐπαιρόμενος τὸ
                            εὐπρεπὲς τοῦ λόγου ἐκπονήσας παράγειν πειράσεται. ἡ δὲ πόλις ἐκ τῶν
                            τοιῶνδε ἀγώνων τὰ μὲν ἆθλα ἑτέροις δίδωσιν, αὐτὴ δὲ τοὺς κινδύνους
                            ἀναφέρει. αἴτιοι δ᾽ ὑμεῖς κακῶς ἀγωνοθετοῦντες, οἵτινες εἰώθατε θεαταὶ
                            μὲν τῶν λόγων γίγνεσθαι, ἀκροαταὶ δὲ τῶν ἔργων, τὰ μὲν μέλλοντα ἔργα ἀπὸ
                            τῶν εὖ εἰπόντων σκοποῦντες ὡς δυνατὰ γίγνεσθαι, τὰ δὲ πεπραγμένα ἤδη, οὐ
                            τὸ δρασθὲν πιστότερον ὄψει λαβόντες ἢ τὸ ἀκουσθέν, ἀπὸ τῶν λόγῳ καλῶς
                            ἐπιτιμησάντων· καὶ μετὰ καινότητος μὲν λόγου ἀπατᾶσθαι ἄριστοι, μετὰ
                            δεδοκιμασμένου δὲ μὴ ξυνέπεσθαι ἐθέλειν, δοῦλοι ὄντες τῶν αἰεὶ ἀτόπων,
                            ὑπερόπται δὲ τῶν εἰωθότων, καὶ μάλιστα μὲν αὐτὸς εἰπεῖν ἕκαστος
                            βουλόμενος δύνασθαι, εἰ δὲ μή, ἀνταγωνιζόμενοι τοῖς τοιαῦτα λέγουσι μὴ
                            ὕστεροι ἀκολουθῆσαι δοκεῖν τῇ γνώμῃ, ὀξέως δέ τι λέγοντος προεπαινέσαι,
                            καὶ προαισθέσθαι τε πρόθυμοι εἶναι τὰ λεγόμενα καὶ προνοῆσαι βραδεῖς τὰ
                            ἐξ αὐτῶν ἀποβησόμενα, ζητοῦντές τε ἄλλο τι ὡς εἰπεῖν ἢ ἐν οἷς ζῶμεν,
                            φρονοῦντες δὲ οὐδὲ περὶ τῶν παρόντων ἱκανῶς· ἁπλῶς τε ἀκοῆς ἡδονῇ
                            ἡσσώμενοι καὶ σοφιστῶν θεαταῖς ἐοικότες καθημένοις μᾶλλον ἢ περὶ πόλεως
                            βουλευομένοις.</quote></p>
                </div>
                <div
                    n="39"
                    type="chapter">
                    <p><quote>ὧν ἐγὼ πειρώμενος ἀποτρέπειν ὑμᾶς ἀποφαίνω μυτιληναίους μάλιστα δὴ
                            μίαν πόλιν ἠδικηκότας ὑμᾶς. ἐγὼ γάρ, οἵτινες μὲν μὴ δυνατοὶ φέρειν τὴν
                            ὑμετέραν ἀρχὴν ἢ οἵτινες ὑπὸ τῶν πολεμίων ἀναγκασθέντες ἀπέστησαν,
                            ξυγγνώμην ἔχω· νῆσον δὲ οἵτινες ἔχοντες μετὰ τειχῶν καὶ κατὰ θάλασσαν
                            μόνον φοβούμενοι τοὺς ἡμετέρους πολεμίους, ἐν ᾧ καὶ αὐτοὶ τριήρων
                            παρασκευῇ οὐκ ἄφαρκτοι ἦσαν πρὸς αὐτούς, αὐτόνομοί τε οἰκοῦντες καὶ
                            τιμώμενοι ἐς τὰ πρῶτα ὑπὸ ἡμῶν τοιαῦτα εἰργάσαντο, τί ἄλλο οὗτοι ἢ
                            ἐπεβούλευσάν τε καὶ ἐπανέστησαν μᾶλλον ἢ ἀπέστησαν<add>ἀπόστασις μέν γε
                                τῶν βίαιόν τι πασχόντων ἐστίν</add>, ἐζήτησάν τε μετὰ τῶν
                            πολεμιωτάτων ἡμᾶς στάντες διαφθεῖραι; καίτοι δεινότερόν ἐστιν ἢ εἰ καθ᾽
                            αὑτοὺς δύναμιν κτώμενοι ἀντεπολέμησαν. παράδειγμα δὲ αὐτοῖς οὔτε αἱ τῶν
                            πέλας ξυμφοραὶ ἐγένοντο, ὅσοι ἀποστάντες ἤδη ἡμῶν ἐχειρώθησαν, οὔτε ἡ
                            παροῦσα εὐδαιμονία παρέσχεν ὄκνον μὴ ἐλθεῖν ἐς τὰ δεινά· γενόμενοι δὲ
                            πρὸς τὸ μέλλον θρασεῖς καὶ ἐλπίσαντες μακρότερα μὲν τῆς δυνάμεως, ἐλάσσω
                            δὲ τῆς βουλήσεως, πόλεμον ἤραντο, ἰσχὺν ἀξιώσαντες τοῦ δικαίου
                            προθεῖναι· ἐν ᾧ γὰρ ᾠήθησαν περιέσεσθαι, ἐπέθεντο ἡμῖν οὐκ ἀδικούμενοι.
                            εἴωθε δὲ τῶν πόλεων αἷς ἂν μάλιστα καὶ δι᾽ ἐλαχίστου ἀπροσδόκητος
                            εὐπραγία ἔλθῃ, ἐς ὕβριν τρέπειν· τὰ δὲ πολλὰ κατὰ λόγον τοῖς ἀνθρώποις
                            εὐτυχοῦντα ἀσφαλέστερα ἢ παρὰ δόξαν, καὶ κακοπραγίαν ὡς εἰπεῖν ῥᾷον
                            ἀπωθοῦνται ἢ εὐδαιμονίαν διασῴζονται. χρῆν δὲ μυτιληναίους καὶ πάλαι
                            μηδὲν διαφερόντως τῶν ἄλλων ὑφ᾽ ἡμῶν τετιμῆσθαι, καὶ οὐκ ἂν ἐς τόδε
                            ἐξύβρισαν· πέφυκε γὰρ καὶ ἄλλως ἄνθρωπος τὸ μὲν θεραπεῦον ὑπερφρονεῖν,
                            τὸ δὲ μὴ ὑπεῖκον θαυμάζειν. κολασθέντων δὲ καὶ νῦν ἀξίως τῆς ἀδικίας,
                            καὶ μὴ τοῖς μὲν ὀλίγοις ἡ αἰτία προστεθῇ, τὸν δὲ δῆμον ἀπολύσητε. πάντες
                            γὰρ ὑμῖν γε ὁμοίως ἐπέθεντο, οἷς γ᾽ ἐξῆν ὡς ἡμᾶς τραπομένοις νῦν πάλιν
                            ἐν τῇ πόλει εἶναι· ἀλλὰ τὸν μετὰ τῶν ὀλίγων κίνδυνον ἡγησάμενοι
                            βεβαιότερον ξυναπέστησαν. τῶν τε ξυμμάχων σκέψασθε εἰ τοῖς τε
                            ἀναγκασθεῖσιν ὑπὸ τῶν πολεμίων καὶ τοῖς ἑκοῦσιν ἀποστᾶσι τὰς αὐτὰς
                            ζημίας προσθήσετε, τίνα οἴεσθε ὅντινα οὐ βραχείᾳ προφάσει ἀποστήσεσθαι,
                            ὅταν ἢ κατορθώσαντι ἐλευθέρωσις ᾖ ἢ σφαλέντι μηδὲν παθεῖν ἀνήκεστον;
                            ἡμῖν δὲ πρὸς ἑκάστην πόλιν ἀποκεκινδυνεύσεται τά τε χρήματα καὶ αἱ
                            ψυχαί, καὶ τυχόντες μὲν πόλιν ἐφθαρμένην παραλαβόντες τῆς ἔπειτα
                            προσόδου, δι᾽ ἣν ἰσχύομεν, τὸ λοιπὸν στερήσεσθε, σφαλέντες δὲ πολεμίους
                            πρὸς τοῖς ὑπάρχουσιν ἕξομεν, καὶ ὃν χρόνον τοῖς νῦν καθεστηκόσι δεῖ
                            ἐχθροῖς ἀνθίστασθαι, τοῖς οἰκείοις ξυμμάχοις πολεμήσομεν.</quote></p>
                </div>
                <div
                    n="40"
                    type="chapter">
                    <p><quote>οὔκουν δεῖ προθεῖναι ἐλπίδα οὔτε λόγῳ πιστὴν οὔτε χρήμασιν ὠνητήν, ὡς
                            ξυγγνώμην ἁμαρτεῖν ἀνθρωπίνως λήψονται. ἄκοντες μὲν γὰρ οὐκ ἔβλαψαν,
                            εἰδότες δὲ ἐπεβούλευσαν· ξύγγνωμον δ᾽ ἐστὶ τὸ ἀκούσιον. ἐγὼ μὲν οὖν καὶ
                            τότε πρῶτον καὶ νῦν διαμάχομαι μὴ μεταγνῶναι ὑμᾶς τὰ προδεδογμένα, μηδὲ
                            τρισὶ τοῖς ἀξυμφορωτάτοις τῇ ἀρχῇ, οἴκτῳ καὶ ἡδονῇ λόγων καὶ ἐπιεικείᾳ,
                            ἁμαρτάνειν. ἔλεός τε γὰρ πρὸς τοὺς ὁμοίους δίκαιος ἀντιδίδοσθαι, καὶ μὴ
                            πρὸς τοὺς οὔτ᾽ ἀντοικτιοῦντας ἐξ ἀνάγκης τε καθεστῶτας αἰεὶ πολεμίους·
                            οἵ τε τέρποντες λόγῳ ῥήτορες ἕξουσι καὶ ἐν ἄλλοις ἐλάσσοσιν ἀγῶνα, καὶ
                            μὴ ἐν ᾧ ἡ μὲν πόλις βραχέα ἡσθεῖσα μεγάλα ζημιώσεται, αὐτοὶ δὲ ἐκ τοῦ εὖ
                            εἰπεῖν τὸ παθεῖν εὖ ἀντιλήψονται· καὶ ἡ ἐπιείκεια πρὸς τοὺς μέλλοντας
                            ἐπιτηδείους καὶ τὸ λοιπὸν ἔσεσθαι μᾶλλον δίδοται ἢ πρὸς τοὺς ὁμοίους τε
                            καὶ οὐδὲν ἧσσον πολεμίους ὑπολειπομένους. ἕν τε ξυνελὼν λέγω· πειθόμενοι
                            μὲν ἐμοὶ τά τε δίκαια ἐς μυτιληναίους καὶ τὰ ξύμφορα ἅμα ποιήσετε, ἄλλως
                            δὲ γνόντες τοῖς μὲν οὐ χαριεῖσθε, ὑμᾶς δὲ αὐτοὺς μᾶλλον δικαιώσεσθε. εἰ
                            γὰρ οὗτοι ὀρθῶς ἀπέστησαν, ὑμεῖς ἂν οὐ χρεὼν ἄρχοιτε. εἰ δὲ δὴ καὶ οὐ
                            προσῆκον ὅμως ἀξιοῦτε τοῦτο δρᾶν, παρὰ τὸ εἰκός τοι καὶ τούσδε ξυμφόρως
                            δεῖ κολάζεσθαι, ἢ παύεσθαι τῆς ἀρχῆς καὶ ἐκ τοῦ ἀκινδύνου
                            ἀνδραγαθίζεσθαι. τῇ τε αὐτῇ ζημίᾳ ἀξιώσατε ἀμύνασθαι καὶ μὴ
                            ἀναλγητότεροι οἱ διαφεύγοντες τῶν ἐπιβουλευσάντων φανῆναι, ἐνθυμηθέντες
                            ἃ εἰκὸς ἦν αὐτοὺς ποιῆσαι κρατήσαντας ὑμῶν, ἄλλως τε καὶ προϋπάρξαντας
                            ἀδικίας. μάλιστα δὲ οἱ μὴ ξὺν προφάσει τινὰ κακῶς ποιοῦντες ἐπεξέρχονται
                            καὶ διολλύναι, τὸν κίνδυνον ὑφορώμενοι τοῦ ὑπολειπομένου ἐχθροῦ· ὁ γὰρ
                            μὴ ξὺν ἀνάγκῃ τι παθὼν χαλεπώτερος διαφυγὼν τοῦ ἀπὸ τῆς ἴσης
                            ἐχθροῦ.</quote></p>
                    <p><quote>μὴ οὖν προδόται γένησθε ὑμῶν αὐτῶν, γενόμενοι δ᾽ ὅτι ἐγγύτατα τῇ γνώμῃ
                            τοῦ πάσχειν καὶ ὡς πρὸ παντὸς ἂν ἐτιμήσασθε αὐτοὺς χειρώσασθαι, νῦν
                            ἀνταπόδοτε μὴ μαλακισθέντες πρὸς τὸ παρὸν αὐτίκα μηδὲ τοῦ
                            ἐπικρεμασθέντος ποτὲ δεινοῦ ἀμνημονοῦντες. κολάσατε δὲ ἀξίως τούτους τε
                            καὶ τοῖς ἄλλοις ξυμμάχοις παράδειγμα σαφὲς καταστήσατε, ὃς ἂν ἀφιστῆται,
                            θανάτῳ ζημιωσόμενον. τόδε γὰρ ἢν γνῶσιν, ἧσσον τῶν πολεμίων ἀμελήσαντες
                            τοῖς ὑμετέροις αὐτῶν μαχεῖσθε ξυμμάχοις.</quote></p>
                </div>
                <div
                    n="41"
                    type="chapter">
                    <p>τοιαῦτα μὲν ὁ κλέων εἶπεν· μετὰ δ᾽ αὐτὸν διόδοτος ὁ εὐκράτους, ὅσπερ καὶ ἐν
                        τῇ προτέρᾳ ἐκκλησίᾳ ἀντέλεγε μάλιστα μὴ ἀποκτεῖναι μυτιληναίους, παρελθὼν
                        καὶ τότε ἔλεγε τοιάδε.</p>
                </div>
                <div
                    n="42"
                    type="chapter">
                    <p><quote>οὔτε τοὺς προθέντας τὴν διαγνώμην αὖθις περὶ μυτιληναίων αἰτιῶμαι,
                            οὔτε τοὺς μεμφομένους μὴ πολλάκις περὶ τῶν μεγίστων βουλεύεσθαι ἐπαινῶ,
                            νομίζω δὲ δύο τὰ ἐναντιώτατα εὐβουλίᾳ εἶναι, τάχος τε καὶ ὀργήν, ὧν τὸ
                            μὲν μετὰ ἀνοίας φιλεῖ γίγνεσθαι, τὸ δὲ μετὰ ἀπαιδευσίας καὶ βραχύτητος
                            γνώμης. τούς τε λόγους ὅστις διαμάχεται μὴ διδασκάλους τῶν πραγμάτων
                            γίγνεσθαι, ἢ ἀξύνετός ἐστιν ἢ ἰδίᾳ τι αὐτῷ διαφέρει· ἀξύνετος μέν, εἰ
                            ἄλλῳ τινὶ ἡγεῖται περὶ τοῦ μέλλοντος δυνατὸν εἶναι καὶ μὴ ἐμφανοῦς
                            φράσαι, διαφέρει δ᾽ αὐτῷ, εἰ βουλόμενός τι αἰσχρὸν πεῖσαι εὖ μὲν εἰπεῖν
                            οὐκ ἂν ἡγεῖται περὶ τοῦ μὴ καλοῦ δύνασθαι, εὖ δὲ διαβαλὼν ἐκπλῆξαι ἂν
                            τούς τε ἀντεροῦντας καὶ τοὺς ἀκουσομένους. χαλεπώτατοι δὲ καὶ οἱ ἐπὶ
                            χρήμασι προσκατηγοροῦντες ἐπίδειξίν τινα. εἰ μὲν γὰρ ἀμαθίαν κατῃτιῶντο,
                            ὁ μὴ πείσας ἀξυνετώτερος ἂν δόξας εἶναι ἢ ἀδικώτερος ἀπεχώρει· ἀδικίας
                            δ᾽ ἐπιφερομένης πείσας τε ὕποπτος γίγνεται καὶ μὴ τυχὼν μετὰ ἀξυνεσίας
                            καὶ ἄδικος. ἥ τε πόλις οὐκ ὠφελεῖται ἐν τῷ τοιῷδε· φόβῳ γὰρ ἀποστερεῖται
                            τῶν ξυμβούλων. καὶ πλεῖστ᾽ ἂν ὀρθοῖτο ἀδυνάτους λέγειν ἔχουσα τοὺς
                            τοιούτους τῶν πολιτῶν· ἐλάχιστα γὰρ ἂν πεισθεῖεν ἁμαρτάνειν. χρὴ δὲ τὸν
                            μὲν ἀγαθὸν πολίτην μὴ ἐκφοβοῦντα τοὺς ἀντεροῦντας, ἀλλ᾽ ἀπὸ τοῦ ἴσου
                            φαίνεσθαι ἄμεινον λέγοντα, τὴν δὲ σώφρονα πόλιν τῷ τε πλεῖστα εὖ
                            βουλεύοντι μὴ προστιθέναι τιμήν, ἀλλὰ μηδ᾽ ἐλασσοῦν τῆς ὑπαρχούσης, καὶ
                            τὸν μὴ τυχόντα γνώμης οὐχ ὅπως ζημιοῦν ἀλλὰ μηδ᾽ ἀτιμάζειν. οὕτω γὰρ ὅ
                            τε κατορθῶν ἥκιστα ἂν ἐπὶ τῷ ἔτι μειζόνων ἀξιοῦσθαι παρὰ γνώμην τι καὶ
                            πρὸς χάριν λέγοι, ὅ τε μὴ ἐπιτυχὼν ὀρέγοιτο τῷ αὐτῷ χαριζόμενός τι καὶ
                            αὐτὸς προσάγεσθαι τὸ πλῆθος.</quote></p>
                </div>
                <div
                    n="43"
                    type="chapter">
                    <p><quote>ὧν ἡμεῖς τἀναντία δρῶμεν, καὶ προσέτι ἤν τις καὶ ὑποπτεύηται κέρδους
                            μὲν ἕνεκα τὰ βέλτιστα δὲ ὅμως λέγειν, φθονήσαντες τῆς οὐ βεβαίου
                            δοκήσεως τῶν κερδῶν τὴν φανερὰν ὠφελίαν τῆς πόλεως ἀφαιρούμεθα.
                            καθέστηκε δὲ τἀγαθὰ ἀπὸ τοῦ εὐθέος λεγόμενα μηδὲν ἀνυποπτότερα εἶναι τῶν
                            κακῶν, ὥστε δεῖν ὁμοίως τόν τε τὰ δεινότατα βουλόμενον πεῖσαι ἀπάτῃ
                            προσάγεσθαι τὸ πλῆθος καὶ τὸν τὰ ἀμείνω λέγοντα ψευσάμενον πιστὸν
                            γενέσθαι. μόνην τε πόλιν διὰ τὰς περινοίας εὖ ποιῆσαι ἐκ τοῦ προφανοῦς
                            μὴ ἐξαπατήσαντα ἀδύνατον· ὁ γὰρ διδοὺς φανερῶς τι ἀγαθὸν ἀνθυποπτεύεται
                            ἀφανῶς πῃ πλέον ἕξειν. χρὴ δὲ πρὸς τὰ μέγιστα καὶ ἐν τῷ τοιῷδε ἀξιοῦν τι
                            ἡμᾶς περαιτέρω προνοοῦντας λέγειν ὑμῶν τῶν δι᾽ ὀλίγου σκοπούντων, ἄλλως
                            τε καὶ ὑπεύθυνον τὴν παραίνεσιν ἔχοντας πρὸς ἀνεύθυνον τὴν ὑμετέραν
                            ἀκρόασιν. εἰ γὰρ ὅ τε πείσας καὶ ὁ ἐπισπόμενος ὁμοίως ἐβλάπτοντο,
                            σωφρονέστερον ἂν ἐκρίνετε· νῦν δὲ πρὸς ὀργὴν ἥντινα τύχητε ἔστιν ὅτε
                            σφαλέντες τὴν τοῦ πείσαντος μίαν γνώμην ζημιοῦτε καὶ οὐ τὰς ὑμετέρας
                            αὐτῶν, εἰ πολλαὶ οὖσαι ξυνεξήμαρτον.</quote></p>
                </div>
                <div
                    n="44"
                    type="chapter">
                    <p><quote>ἐγὼ δὲ παρῆλθον οὔτε ἀντερῶν περὶ μυτιληναίων οὔτε κατηγορήσων. οὐ γὰρ
                            περὶ τῆς ἐκείνων ἀδικίας ἡμῖν ὁ ἀγών, εἰ σωφρονοῦμεν, ἀλλὰ περὶ τῆς
                            ἡμετέρας εὐβουλίας. ἤν τε γὰρ ἀποφήνω πάνυ ἀδικοῦντας αὐτούς, οὐ διὰ
                            τοῦτο καὶ ἀποκτεῖναι κελεύσω, εἰ μὴ ξυμφέρον, ἤν τε καὶ ἔχοντάς τι
                            ξυγγνώμης εἶεν , εἰ τῇ πόλει μὴ ἀγαθὸν φαίνοιτο. νομίζω δὲ περὶ τοῦ
                            μέλλοντος ἡμᾶς μᾶλλον βουλεύεσθαι ἢ τοῦ παρόντος. καὶ τοῦτο ὃ μάλιστα
                            κλέων ἰσχυρίζεται, ἐς τὸ λοιπὸν ξυμφέρον ἔσεσθαι πρὸς τὸ ἧσσον
                            ἀφίστασθαι θάνατον ζημίαν προθεῖσι, καὶ αὐτὸς περὶ τοῦ ἐς τὸ μέλλον
                            καλῶς ἔχοντος ἀντισχυριζόμενος τἀναντία γιγνώσκω. καὶ οὐκ ἀξιῶ ὑμᾶς τῷ
                            εὐπρεπεῖ τοῦ ἐκείνου λόγου τὸ χρήσιμον τοῦ ἐμοῦ ἀπώσασθαι. δικαιότερος
                            γὰρ ὢν αὐτοῦ ὁ λόγος πρὸς τὴν νῦν ὑμετέραν ὀργὴν ἐς μυτιληναίους τάχ᾽ ἂν
                            ἐπισπάσαιτο· ἡμεῖς δὲ οὐ δικαζόμεθα πρὸς αὐτούς, ὥστε τῶν δικαίων δεῖν,
                            ἀλλὰ βουλευόμεθα περὶ αὐτῶν, ὅπως χρησίμως ἕξουσιν.</quote></p>
                </div>
                <div
                    n="45"
                    type="chapter">
                    <p><quote>ἐν οὖν ταῖς πόλεσι πολλῶν θανάτου ζημίαι πρόκεινται, καὶ οὐκ ἴσων
                            τῷδε, ἀλλ᾽ ἐλασσόνων ἁμαρτημάτων· ὅμως δὲ τῇ ἐλπίδι ἐπαιρόμενοι
                            κινδυνεύουσι, καὶ οὐδείς πω καταγνοὺς ἑαυτοῦ μὴ περιέσεσθαι τῷ
                            ἐπιβουλεύματι ἦλθεν ἐς τὸ δεινόν. πόλις τε ἀφισταμένη τίς πω ἥσσω τῇ
                            δοκήσει ἔχουσα τὴν παρασκευὴν ἢ οἰκείαν ἢ ἄλλων ξυμμαχίᾳ τούτῳ
                            ἐπεχείρησεν; πεφύκασί τε ἅπαντες καὶ ἰδίᾳ καὶ δημοσίᾳ ἁμαρτάνειν, καὶ
                            οὐκ ἔστι νόμος ὅστις ἀπείρξει τούτου, ἐπεὶ διεξεληλύθασί γε διὰ πασῶν
                            τῶν ζημιῶν οἱ ἄνθρωποι προστιθέντες, εἴ πως ἧσσον ἀδικοῖντο ὑπὸ τῶν
                            κακούργων. καὶ εἰκὸς τὸ πάλαι τῶν μεγίστων ἀδικημάτων μαλακωτέρας
                            κεῖσθαι αὐτάς, παραβαινομένων δὲ τῷ χρόνῳ ἐς τὸν θάνατον αἱ πολλαὶ
                            ἀνήκουσιν· καὶ τοῦτο ὅμως παραβαίνεται. ἢ τοίνυν δεινότερόν τι τούτου
                            δέος εὑρετέον ἐστὶν ἢ τόδε γε οὐδὲν ἐπίσχει, ἀλλ᾽ ἡ μὲν πενία ἀνάγκῃ τὴν
                            τόλμαν παρέχουσα, ἡ δ᾽ ἐξουσία ὕβρει τὴν πλεονεξίαν καὶ φρονήματι, αἱ δ᾽
                            ἄλλαι ξυντυχίαι ὀργῇ τῶν ἀνθρώπων ὡς ἑκάστη τις κατέχεται ὑπ᾽ ἀνηκέστου
                            τινὸς κρείσσονος ἐξάγουσιν ἐς τοὺς κινδύνους. ἥ τε ἐλπὶς καὶ ὁ ἔρως ἐπὶ
                            παντί, ὁ μὲν ἡγούμενος, ἡ δ᾽ ἐφεπομένη, καὶ ὁ μὲν τὴν ἐπιβουλὴν
                            ἐκφροντίζων, ἡ δὲ τὴν εὐπορίαν τῆς τύχης ὑποτιθεῖσα, πλεῖστα βλάπτουσι,
                            καὶ ὄντα ἀφανῆ κρείσσω ἐστὶ τῶν ὁρωμένων δεινῶν. καὶ ἡ τύχη ἐπ᾽ αὐτοῖς
                            οὐδὲν ἔλασσον ξυμβάλλεται ἐς τὸ ἐπαίρειν· ἀδοκήτως γὰρ ἔστιν ὅτε
                            παρισταμένη καὶ ἐκ τῶν ὑποδεεστέρων κινδυνεύειν τινὰ προάγει, καὶ οὐχ
                            ἧσσον τὰς πόλεις, ὅσῳ περὶ τῶν μεγίστων τε, ἐλευθερίας ἢ ἄλλων ἀρχῆς,
                            καὶ μετὰ πάντων ἕκαστος ἀλογίστως ἐπὶ πλέον τι αὑτὸν ἐδόξασεν. ἁπλῶς τε
                            ἀδύνατον καὶ πολλῆς εὐηθείας, ὅστις οἴεται τῆς ἀνθρωπείας φύσεως
                            ὁρμωμένης προθύμως τι πρᾶξαι ἀποτροπήν τινα ἔχειν ἢ νόμων ἰσχύι ἢ ἄλλῳ
                            τῳ δεινῷ.</quote></p>
                </div>
                <div
                    n="46"
                    type="chapter">
                    <p><quote>οὔκουν χρὴ οὔτε τοῦ θανάτου τῇ ζημίᾳ ὡς ἐχεγγύῳ πιστεύσαντας χεῖρον
                            βουλεύσασθαι οὔτε ἀνέλπιστον καταστῆσαι τοῖς ἀποστᾶσιν ὡς οὐκ ἔσται
                            μεταγνῶναι καὶ ὅτι ἐν βραχυτάτῳ τὴν ἁμαρτίαν καταλῦσαι. σκέψασθε γὰρ ὅτι
                            νῦν μέν, ἤν τις καὶ ἀποστᾶσα πόλις γνῷ μὴ περιεσομένη, ἔλθοι ἂν ἐς
                            ξύμβασιν δυνατὴ οὖσα ἔτι τὴν δαπάνην ἀποδοῦναι καὶ τὸ λοιπὸν ὑποτελεῖν·
                            ἐκείνως δὲ τίνα οἴεσθε ἥντινα οὐκ ἄμεινον μὲν ἢ νῦν παρασκευάσεσθαι,
                            πολιορκίᾳ δὲ παρατενεῖσθαι ἐς τοὔσχατον, εἰ τὸ αὐτὸ δύναται σχολῇ καὶ
                            ταχὺ ξυμβῆναι; ἡμῖν τε πῶς οὐ βλάβη δαπανᾶν καθημένοις διὰ τὸ ἀξύμβατον
                            καί, ἢν ἕλωμεν, πόλιν ἐφθαρμένην παραλαβεῖν καὶ τῆς προσόδου τὸ λοιπὸν
                            ἀπ᾽ αὐτῆς στέρεσθαι; ἰσχύομεν δὲ πρὸς τοὺς πολεμίους τῷδε. ὥστε οὐ
                            δικαστὰς ὄντας δεῖ ἡμᾶς μᾶλλον τῶν ἐξαμαρτανόντων ἀκριβεῖς βλάπτεσθαι ἢ
                            ὁρᾶν ὅπως ἐς τὸν ἔπειτα χρόνον μετρίως κολάζοντες ταῖς πόλεσιν ἕξομεν ἐς
                            χρημάτων λόγον ἰσχυούσαις χρῆσθαι, καὶ τὴν φυλακὴν μὴ ἀπὸ τῶν νόμων τῆς
                            δεινότητος ἀξιοῦν ποιεῖσθαι, ἀλλ᾽ ἀπὸ τῶν ἔργων τῆς ἐπιμελείας. οὗ νῦν
                            τοὐναντίον δρῶντες, ἤν τινα ἐλεύθερον καὶ βίᾳ ἀρχόμενον εἰκότως πρὸς
                            αὐτονομίαν ἀποστάντα χειρωσώμεθα, χαλεπῶς οἰόμεθα χρῆναι τιμωρεῖσθαι.
                            χρὴ δὲ τοὺς ἐλευθέρους οὐκ ἀφισταμένους σφόδρα κολάζειν, ἀλλὰ πρὶν
                            ἀποστῆναι σφόδρα φυλάσσειν καὶ προκαταλαμβάνειν ὅπως μηδ᾽ ἐς ἐπίνοιαν
                            τούτου ἴωσι, κρατήσαντάς τε ὅτι ἐπ᾽ ἐλάχιστον τὴν αἰτίαν
                            ἐπιφέρειν.</quote></p>
                </div>
                <div
                    n="47"
                    type="chapter">
                    <p><quote>ὑμεῖς δὲ σκέψασθε ὅσον ἂν καὶ τοῦτο ἁμαρτάνοιτε κλέωνι πειθόμενοι. νῦν
                            μὲν γὰρ ὑμῖν ὁ δῆμος ἐν πάσαις ταῖς πόλεσιν εὔνους ἐστί, καὶ ἢ οὐ
                            ξυναφίσταται τοῖς ὀλίγοις ἤ, ἐὰν βιασθῇ, ὑπάρχει τοῖς ἀποστήσασι
                            πολέμιος εὐθύς, καὶ τῆς ἀντικαθισταμένης πόλεως τὸ πλῆθος ξύμμαχον
                            ἔχοντες ἐς πόλεμον ἐπέρχεσθε. εἰ δὲ διαφθερεῖτε τὸν δῆμον τὸν
                            μυτιληναίων, ὃς οὔτε μετέσχε τῆς ἀποστάσεως, ἐπειδή τε ὅπλων ἐκράτησεν,
                            ἑκὼν παρέδωκε τὴν πόλιν, πρῶτον μὲν ἀδικήσετε τοὺς εὐεργέτας κτείνοντες,
                            ἔπειτα καταστήσετε τοῖς δυνατοῖς τῶν ἀνθρώπων ὃ βούλονται μάλιστα·
                            ἀφιστάντες γὰρ τὰς πόλεις τὸν δῆμον εὐθὺς ξύμμαχον ἕξουσι, προδειξάντων
                            ὑμῶν τὴν αὐτὴν ζημίαν τοῖς τε ἀδικοῦσιν ὁμοίως κεῖσθαι καὶ τοῖς μή. δεῖ
                            δέ, καὶ εἰ ἠδίκησαν, μὴ προσποιεῖσθαι, ὅπως ὃ μόνον ἡμῖν ἔτι ξύμμαχόν
                            ἐστι μὴ πολέμιον γένηται. καὶ τοῦτο πολλῷ ξυμφορώτερον ἡγοῦμαι ἐς τὴν
                            κάθεξιν τῆς ἀρχῆς, ἑκόντας ἡμᾶς ἀδικηθῆναι ἢ δικαίως οὓς μὴ δεῖ
                            διαφθεῖραι· καὶ τὸ κλέωνος τὸ αὐτὸ δίκαιον καὶ ξύμφορον τῆς τιμωρίας οὐχ
                            εὑρίσκεται ἐν αὐτῷ δυνατὸν ὂν ἅμα γίγνεσθαι.</quote></p>
                </div>
                <div
                    n="48"
                    type="chapter">
                    <p><quote>ὑμεῖς δὲ γνόντες ἀμείνω τάδε εἶναι καὶ μήτε οἴκτῳ πλέον νείμαντες μήτ᾽
                            ἐπιεικείᾳ, οἷς οὐδὲ ἐγὼ ἐῶ προσάγεσθαι, ἀπ᾽ αὐτῶν δὲ τῶν παραινουμένων
                            πείθεσθέ μοι μυτιληναίων οὓς μὲν πάχης ἀπέπεμψεν ὡς ἀδικοῦντας κρῖναι
                            καθ᾽ ἡσυχίαν, τοὺς δ᾽ ἄλλους ἐᾶν οἰκεῖν. τάδε γὰρ ἔς τε τὸ μέλλον ἀγαθὰ
                            καὶ τοῖς πολεμίοις ἤδη φοβερά· ὅστις γὰρ εὖ βουλεύεται πρὸς τοὺς
                            ἐναντίους κρείσσων ἐστὶν ἢ μετ᾽ ἔργων ἰσχύος ἀνοίᾳ ἐπιών.</quote></p>
                </div>
                <div
                    n="49"
                    type="chapter">
                    <p>τοιαῦτα δὲ ὁ διόδοτος εἶπεν. ῥηθεισῶν δὲ τῶν γνωμῶν τούτων μάλιστα ἀντιπάλων
                        πρὸς ἀλλήλας οἱ ἀθηναῖοι ἦλθον μὲν ἐς ἀγῶνα ὅμως τῆς δόξης καὶ ἐγένοντο ἐν
                        τῇ χειροτονίᾳ ἀγχώμαλοι, ἐκράτησε δὲ ἡ τοῦ διοδότου. καὶ τριήρη εὐθὺς ἄλλην
                        ἀπέστελλον κατὰ σπουδήν, ὅπως μὴ φθασάσης τῆς προτέρας εὕρωσι διεφθαρμένην
                        τὴν πόλιν· προεῖχε δὲ ἡμέρᾳ καὶ νυκτὶ μάλιστα. παρασκευασάντων δὲ τῶν
                        μυτιληναίων πρέσβεων τῇ νηὶ οἶνον καὶ ἄλφιτα καὶ μεγάλα ὑποσχομένων, εἰ
                        φθάσειαν, ἐγένετο σπουδὴ τοῦ πλοῦ τοιαύτη ὥστε ἤσθιόν τε ἅμα ἐλαύνοντες οἴνῳ
                        καὶ ἐλαίῳ ἄλφιτα πεφυραμένα, καὶ οἱ μὲν ὕπνον ᾑροῦντο κατὰ μέρος, οἱ δὲ
                        ἤλαυνον. κατὰ τύχην δὲ πνεύματος οὐδενὸς ἐναντιωθέντος καὶ τῆς μὲν προτέρας
                        νεὼς οὐ σπουδῇ πλεούσης ἐπὶ πρᾶγμα ἀλλόκοτον, ταύτης δὲ τοιούτῳ τρόπῳ
                        ἐπειγομένης, ἡ μὲν ἔφθασε τοσοῦτον ὅσον πάχητα ἀνεγνωκέναι τὸ ψήφισμα καὶ
                        μέλλειν δράσειν τὰ δεδογμένα, ἡ δ᾽ ὑστέρα αὐτῆς ἐπικατάγεται καὶ διεκώλυσε
                        μὴ διαφθεῖραι. παρὰ τοσοῦτον μὲν ἡ μυτιλήνη ἦλθε κινδύνου.</p>
                </div>
                <div
                    n="50"
                    type="chapter">
                    <p>τοὺς δ᾽ ἄλλους ἄνδρας οὓς ὁ πάχης ἀπέπεμψεν ὡς αἰτιωτάτους ὄντας τῆς
                        ἀποστάσεως κλέωνος γνώμῃ διέφθειραν οἱ ἀθηναῖοι<add>ἦσαν δὲ ὀλίγῳ πλείους
                            χιλίων</add>, καὶ μυτιληναίων τείχη καθεῖλον καὶ ναῦς παρέλαβον. ὕστερον
                        δὲ φόρον μὲν οὐκ ἔταξαν λεσβίοις, κλήρους δὲ ποιήσαντες τῆς γῆς πλὴν τῆς
                        μηθυμναίων τρισχιλίους τριακοσίους μὲν τοῖς θεοῖς ἱεροὺς ἐξεῖλον, ἐπὶ δὲ
                        τοὺς ἄλλους σφῶν αὐτῶν κληρούχους τοὺς λαχόντας ἀπέπεμψαν· οἷς ἀργύριον
                        λέσβιοι ταξάμενοι τοῦ κλήρου ἑκάστου τοῦ ἐνιαυτοῦ δύο μνᾶς φέρειν αὐτοὶ
                        εἰργάζοντο τὴν γῆν. παρέλαβον δὲ καὶ τὰ ἐν τῇ ἠπείρῳ πολίσματα οἱ ἀθηναῖοι
                        ὅσων μυτιληναῖοι ἐκράτουν, καὶ ὑπήκουον ὕστερον ἀθηναίων. τὰ μὲν κατὰ λέσβον
                        οὕτως ἐγένετο.</p>
                </div>
                <div
                    n="51"
                    type="chapter">
                    <p>ἐν δὲ τῷ αὐτῷ θέρει μετὰ τὴν λέσβου ἅλωσιν ἀθηναῖοι νικίου τοῦ νικηράτου
                        στρατηγοῦντος ἐστράτευσαν ἐπὶ μινῴαν τὴν νῆσον, ἣ κεῖται πρὸ μεγάρων·
                        ἐχρῶντο δὲ αὐτῇ πύργον ἐνοικοδομήσαντες οἱ μεγαρῆς φρουρίῳ. ἐβούλετο δὲ
                        νικίας τὴν φυλακὴν αὐτόθεν δι᾽ ἐλάσσονος τοῖς ἀθηναίοις καὶ μὴ ἀπὸ τοῦ
                        βουδόρου καὶ τῆς σαλαμῖνος εἶναι, τούς τε πελοποννησίους, ὅπως μὴ ποιῶνται
                        ἔκπλους αὐτόθεν λανθάνοντες τριήρων τε, οἷον καὶ τὸ πρὶν γενόμενον, καὶ
                        λῃστῶν ἐκπομπαῖς, τοῖς τε μεγαρεῦσιν ἅμα μηδὲν ἐσπλεῖν. ἑλὼν οὖν ἀπὸ τῆς
                        νισαίας πρῶτον δύο πύργω προύχοντε μηχαναῖς ἐκ θαλάσσης καὶ τὸν ἔσπλουν ἐς
                        τὸ μεταξὺ τῆς νήσου ἐλευθερώσας ἀπετείχιζε καὶ τὸ ἐκ τῆς ἠπείρου, ᾗ κατὰ
                        γέφυραν διὰ τενάγους ἐπιβοήθεια ἦν τῇ νήσῳ οὐ πολὺ διεχούσῃ τῆς ἠπείρου. ὡς
                        δὲ τοῦτο ἐξειργάσαντο ἐν ἡμέραις ὀλίγαις, ὕστερον δὴ καὶ ἐν τῇ νήσῳ τεῖχος
                        ἐγκαταλιπὼν καὶ φρουρὰν ἀνεχώρησε τῷ στρατῷ.</p>
                </div>
                <div
                    n="52"
                    type="chapter">
                    <p>ὑπὸ δὲ τοὺς αὐτοὺς χρόνους τοῦ θέρους τούτου καὶ οἱ πλαταιῆς οὐκέτι ἔχοντες
                        σῖτον οὐδὲ δυνάμενοι πολιορκεῖσθαι ξυνέβησαν τοῖς πελοποννησίοις τοιῷδε
                        τρόπῳ. προσέβαλλον αὐτῶν τῷ τείχει, οἱ δὲ οὐκ ἐδύναντο ἀμύνεσθαι. γνοὺς δὲ ὁ
                        λακεδαιμόνιος ἄρχων τὴν ἀσθένειαν αὐτῶν βίᾳ μὲν οὐκ ἐβούλετο
                            ἑλεῖν<add>εἰρημένον γὰρ ἦν αὐτῷ ἐκ λακεδαίμονος, ὅπως, εἰ σπονδαὶ
                            γίγνοιντό ποτε πρὸς ἀθηναίους καὶ ξυγχωροῖεν ὅσα πολέμῳ χωρία ἔχουσιν
                            ἑκάτεροι ἀποδίδοσθαι, μὴ ἀνάδοτος εἴη ἡ πλάταια ὡς αὐτῶν ἑκόντων
                            προσχωρησάντων</add>, προσπέμπει δὲ αὐτοῖς κήρυκα λέγοντα, εἰ βούλονται
                        παραδοῦναι τὴν πόλιν ἑκόντες τοῖς λακεδαιμονίοις καὶ δικασταῖς ἐκείνοις
                        χρήσασθαι, τούς τε ἀδίκους κολάζειν, παρὰ δίκην δὲ οὐδένα. τοσαῦτα μὲν ὁ
                        κῆρυξ εἶπεν· οἱ δέ<add>ἦσαν γὰρ ἤδη ἐν τῷ ἀσθενεστάτῳ</add>παρέδοσαν τὴν
                        πόλιν. καὶ τοὺς πλαταιᾶς ἔτρεφον οἱ πελοποννήσιοι ἡμέρας τινάς, ἐν ὅσῳ οἱ ἐκ
                        τῆς λακεδαίμονος δικασταὶ πέντε ἄνδρες ἀφίκοντο. ἐλθόντων δὲ αὐτῶν κατηγορία
                        μὲν οὐδεμία προυτέθη, ἠρώτων δὲ αὐτοὺς ἐπικαλεσάμενοι τοσοῦτον μόνον, εἴ τι
                        λακεδαιμονίους καὶ τοὺς ξυμμάχους ἐν τῷ πολέμῳ τῷ καθεστῶτι
                            ἀγαθόν<add>τι</add>εἰργασμένοι εἰσίν. οἱ δ᾽ ἔλεγον αἰτησάμενοι μακρότερα
                        εἰπεῖν καὶ προτάξαντες σφῶν αὐτῶν ἀστύμαχόν τε τὸν ἀσωπολάου καὶ λάκωνα τὸν
                        αἰειμνήστου πρόξενον ὄντα λακεδαιμονίων· καὶ ἐπελθόντες ἔλεγον τοιάδε.</p>
                </div>
                <div
                    n="53"
                    type="chapter">
                    <p><quote>τὴν μὲν παράδοσιν τῆς πόλεως, ὦ λακεδαιμόνιοι, πιστεύσαντες ὑμῖν
                            ἐποιησάμεθα, οὐ τοιάνδε δίκην οἰόμενοι ὑφέξειν, νομιμωτέραν δέ τινα
                            ἔσεσθαι, καὶ ἐν δικασταῖς οὐκ ἂν ἄλλοις δεξάμενοι, ὥσπερ καὶ ἐσμέν,
                                γενέσθαι<add>ἢ ὑμῖν</add>, ἡγούμενοι τὸ ἴσον μάλιστ᾽ ἂν φέρεσθαι.
                            νῦν δὲ φοβούμεθα μὴ ἀμφοτέρων ἅμα ἡμαρτήκαμεν· τόν τε γὰρ ἀγῶνα περὶ τῶν
                            δεινοτάτων εἶναι εἰκότως ὑποπτεύομεν καὶ ὑμᾶς μὴ οὐ κοινοὶ ἀποβῆτε,
                            τεκμαιρόμενοι προκατηγορίας τε ἡμῶν οὐ προγεγενημένης ᾗ χρὴ
                                ἀντειπεῖν<add>ἀλλ᾽ αὐτοὶ λόγον ᾐτησάμεθα</add>τό τε ἐπερώτημα βραχὺ
                            ὄν, ᾧ τὰ μὲν ἀληθῆ ἀποκρίνασθαι ἐναντία γίγνεται, τὰ δὲ ψευδῆ ἔλεγχον
                            ἔχει. πανταχόθεν δὲ ἄποροι καθεστῶτες ἀναγκαζόμεθα καὶ ἀσφαλέστερον
                            δοκεῖ εἶναι εἰπόντας τι κινδυνεύειν· καὶ γὰρ ὁ μὴ ῥηθεὶς λόγος τοῖς ὧδ᾽
                            ἔχουσιν αἰτίαν ἂν παράσχοι ὡς, εἰ ἐλέχθη, σωτήριος ἂν ἦν. χαλεπῶς δὲ
                            ἔχει ἡμῖν πρὸς τοῖς ἄλλοις καὶ ἡ πειθώ. ἀγνῶτες μὲν γὰρ ὄντες ἀλλήλων
                            ἐπεσενεγκάμενοι μαρτύρια ὧν ἄπειροι ἦτε ὠφελούμεθ᾽ ἄν· νῦν δὲ πρὸς
                            εἰδότας πάντα λελέξεται, καὶ δέδιμεν οὐχὶ μὴ προκαταγνόντες ἡμῶν τὰς
                            ἀρετὰς ἥσσους εἶναι τῶν ὑμετέρων ἔγκλημα αὐτὸ ποιῆτε, ἀλλὰ μὴ ἄλλοις
                            χάριν φέροντες ἐπὶ διεγνωσμένην κρίσιν καθιστώμεθα. παρεχόμενοι δὲ ὅμως
                            ἃ ἔχομεν δίκαια πρός τε τὰ θηβαίων διάφορα καὶ ἐς ὑμᾶς καὶ τοὺς ἄλλους
                            ἕλληνας, τῶν εὖ δεδραμένων ὑπόμνησιν ποιησόμεθα καὶ πείθειν
                            πειρασόμεθα.</quote></p>
                </div>
                <div
                    n="54"
                    type="chapter">
                    <p><quote>φαμὲν γὰρ πρὸς τὸ ἐρώτημα τὸ βραχύ, εἴ τι λακεδαιμονίους καὶ τοὺς
                            ξυμμάχους ἐν τῷ πολέμῳ τῷδε ἀγαθὸν πεποιήκαμεν, εἰ μὲν ὡς πολεμίους
                            ἐρωτᾶτε, οὐκ ἀδικεῖσθαι ὑμᾶς μὴ εὖ παθόντας, φίλους δὲ νομίζοντας αὐτοὺς
                            ἁμαρτάνειν μᾶλλον τοὺς ἡμῖν ἐπιστρατεύσαντας. τὰ δ᾽ ἐν τῇ εἰρήνῃ καὶ
                            πρὸς τὸν μῆδον ἀγαθοὶ γεγενήμεθα, τὴν μὲν οὐ λύσαντες νῦν πρότεροι, τῷ
                            δὲ ξυνεπιθέμενοι τότε ἐς ἐλευθερίαν τῆς ἑλλάδος μόνοι βοιωτῶν. καὶ γὰρ
                            ἠπειρῶταί τε ὄντες ἐναυμαχήσαμεν ἐπ᾽ ἀρτεμισίῳ, μάχῃ τε τῇ ἐν τῇ ἡμετέρᾳ
                            γῇ γενομένῃ παρεγενόμεθα ὑμῖν τε καὶ παυσανίᾳ· εἴ τέ τι ἄλλο κατ᾽
                            ἐκεῖνον τὸν χρόνον ἐγένετο ἐπικίνδυνον τοῖς ἕλλησι, πάντων παρὰ δύναμιν
                            μετέσχομεν. καὶ ὑμῖν, ὦ λακεδαιμόνιοι, ἰδίᾳ, ὅτεπερ δὴ μέγιστος φόβος
                            περιέστη τὴν σπάρτην μετὰ τὸν σεισμὸν τῶν ἐς ἰθώμην εἱλώτων ἀποστάντων,
                            τὸ τρίτον μέρος ἡμῶν αὐτῶν ἐξεπέμψαμεν ἐς ἐπικουρίαν· ὧν οὐκ εἰκὸς
                            ἀμνημονεῖν.</quote></p>
                </div>
                <div
                    n="55"
                    type="chapter">
                    <p><quote>καὶ τὰ μὲν παλαιὰ καὶ μέγιστα τοιοῦτοι ἠξιώσαμεν εἶναι, πολέμιοι δὲ
                            ἐγενόμεθα ὕστερον. ὑμεῖς δὲ αἴτιοι· δεομένων γὰρ ξυμμαχίας ὅτε θηβαῖοι
                            ἡμᾶς ἐβιάσαντο, ὑμεῖς ἀπεώσασθε καὶ πρὸς ἀθηναίους ἐκελεύετε τραπέσθαι
                            ὡς ἐγγὺς ὄντας, ὑμῶν δὲ μακρὰν ἀποικούντων. ἐν μέντοι τῷ πολέμῳ οὐδὲν
                            ἐκπρεπέστερον ὑπὸ ἡμῶν οὔτε ἐπάθετε οὔτε ἐμελλήσατε. εἰ δ᾽ ἀποστῆναι
                            ἀθηναίων οὐκ ἠθελήσαμεν ὑμῶν κελευσάντων, οὐκ ἠδικοῦμεν· καὶ γὰρ ἐκεῖνοι
                            ἐβοήθουν ἡμῖν ἐναντία θηβαίοις ὅτε ὑμεῖς ἀπωκνεῖτε, καὶ προδοῦναι αὐτοὺς
                            οὐκέτι ἦν καλόν, ἄλλως τε καὶ οὓς εὖ παθών τις καὶ αὐτὸς δεόμενος
                            προσηγάγετο ξυμμάχους καὶ πολιτείας μετέλαβεν, ἰέναι δὲ ἐς τὰ
                            παραγγελλόμενα εἰκὸς ἦν προθύμως. ἃ δὲ ἑκάτεροι ἐξηγεῖσθε τοῖς
                            ξυμμάχοις, οὐχ οἱ ἑπόμενοι αἴτιοι εἴ τι μὴ καλῶς ἐδρᾶτο, ἀλλ᾽ οἱ ἄγοντες
                            ἐπὶ τὰ μὴ ὀρθῶς ἔχοντα.</quote></p>
                </div>
                <div
                    n="56"
                    type="chapter">
                    <p><quote>θηβαῖοι δὲ πολλὰ μὲν καὶ ἄλλα ἡμᾶς ἠδίκησαν, τὸ δὲ τελευταῖον αὐτοὶ
                            ξύνιστε, δι᾽ ὅπερ καὶ τάδε πάσχομεν. πόλιν γὰρ αὐτοὺς τὴν ἡμετέραν
                            καταλαμβάνοντας ἐν σπονδαῖς καὶ προσέτι ἱερομηνίᾳ ὀρθῶς τε ἐτιμωρησάμεθα
                            κατὰ τὸν πᾶσι νόμον καθεστῶτα, τὸν ἐπιόντα πολέμιον ὅσιον εἶναι
                            ἀμύνεσθαι, καὶ νῦν οὐκ ἂν εἰκότως δι᾽ αὐτοὺς βλαπτοίμεθα. εἰ γὰρ τῷ
                            αὐτίκα χρησίμῳ ὑμῶν τε καὶ ἐκείνων πολεμίῳ τὸ δίκαιον λήψεσθε, τοῦ μὲν
                            ὀρθοῦ φανεῖσθε οὐκ ἀληθεῖς κριταὶ ὄντες, τὸ δὲ ξυμφέρον μᾶλλον
                            θεραπεύοντες. καίτοι εἰ νῦν ὑμῖν ὠφέλιμοι δοκοῦσιν εἶναι, πολὺ καὶ ἡμεῖς
                            καὶ οἱ ἄλλοι ἕλληνες μᾶλλον τότε ὅτε ἐν μείζονι κινδύνῳ ἦτε. νῦν μὲν γὰρ
                            ἑτέροις ὑμεῖς ἐπέρχεσθε δεινοί, ἐν ἐκείνῳ δὲ τῷ καιρῷ, ὅτε πᾶσι δουλείαν
                            ἐπέφερεν ὁ βάρβαρος, οἵδε μετ᾽ αὐτοῦ ἦσαν. καὶ δίκαιον ἡμῶν τῆς νῦν
                            ἁμαρτίας, εἰ ἄρα ἡμάρτηταί τι, ἀντιθεῖναι τὴν τότε προθυμίαν· καὶ μείζω
                            τε πρὸς ἐλάσσω εὑρήσετε καὶ ἐν καιροῖς οἷς σπάνιον ἦν τῶν ἑλλήνων τινὰ
                            ἀρετὴν τῇ ξέρξου δυνάμει ἀντιτάξασθαι, ἐπῃνοῦντό τε μᾶλλον οἱ μὴ τὰ
                            ξύμφορα πρὸς τὴν ἔφοδον αὑτοῖς ἀσφαλείᾳ πράσσοντες, ἐθέλοντες δὲ τολμᾶν
                            μετὰ κινδύνων τὰ βέλτιστα. ὧν ἡμεῖς γενόμενοι καὶ τιμηθέντες ἐς τὰ πρῶτα
                            νῦν ἐπὶ τοῖς αὐτοῖς δέδιμεν μὴ διαφθαρῶμεν, ἀθηναίους ἑλόμενοι δικαίως
                            μᾶλλον ἢ ὑμᾶς κερδαλέως. καίτοι χρὴ ταὐτὰ περὶ τῶν αὐτῶν ὁμοίως
                            φαίνεσθαι γιγνώσκοντας, καὶ τὸ ξυμφέρον μὴ ἄλλο τι νομίσαι ἢ τῶν
                            ξυμμάχων τοῖς ἀγαθοῖς ὅταν αἰεὶ βέβαιον τὴν χάριν τῆς ἀρετῆς ἔχωσι καὶ
                            τὸ παραυτίκα που ὑμῖν ὠφέλιμον καθιστῆται.</quote></p>
                </div>
                <div
                    n="57"
                    type="chapter">
                    <p><quote>προσκέψασθέ τε ὅτι νῦν μὲν παράδειγμα τοῖς πολλοῖς τῶν ἑλλήνων
                            ἀνδραγαθίας νομίζεσθε· εἰ δὲ περὶ ἡμῶν γνώσεσθε μὴ τὰ εἰκότα<add>οὐ γὰρ
                                ἀφανῆ κρινεῖτε τὴν δίκην τήνδε, ἐπαινούμενοι δὲ περὶ οὐδ᾽ ἡμῶν
                                μεμπτῶν</add>, ὁρᾶτε ὅπως μὴ οὐκ ἀποδέξωνται ἀνδρῶν ἀγαθῶν πέρι
                            αὐτοὺς ἀμείνους ὄντας ἀπρεπές τι ἐπιγνῶναι, οὐδὲ πρὸς ἱεροῖς τοῖς
                            κοινοῖς σκῦλα ἀπὸ ἡμῶν τῶν εὐεργετῶν τῆς ἑλλάδος ἀνατεθῆναι. δεινὸν δὲ
                            δόξει εἶναι πλάταιαν λακεδαιμονίους πορθῆσαι, καὶ τοὺς μὲν πατέρας
                            ἀναγράψαι ἐς τὸν τρίποδα τὸν ἐν δελφοῖς δι᾽ ἀρετὴν τὴν πόλιν, ὑμᾶς δὲ
                            καὶ ἐκ παντὸς τοῦ ἑλληνικοῦ πανοικεσίᾳ διὰ θηβαίους ἐξαλεῖψαι. ἐς τοῦτο
                            γὰρ δὴ ξυμφορᾶς προκεχωρήκαμεν, οἵτινες μήδων τε κρατησάντων ἀπωλλύμεθα
                            καὶ νῦν ἐν ὑμῖν τοῖς πρὶν φιλτάτοις θηβαίων ἡσσώμεθα καὶ δύο ἀγῶνας τοὺς
                            μεγίστους ὑπέστημεν, τότε μέν, τὴν πόλιν εἰ μὴ παρέδομεν, λιμῷ
                            διαφθαρῆναι, νῦν δὲ θανάτου δίκῃ κρίνεσθαι. καὶ περιεώσμεθα ἐκ πάντων
                            πλαταιῆς οἱ παρὰ δύναμιν πρόθυμοι ἐς τοὺς ἕλληνας ἐρῆμοι καὶ ἀτιμώρητοι·
                            καὶ οὔτε τῶν τότε ξυμμάχων ὠφελεῖ οὐδείς, ὑμεῖς τε, ὦ λακεδαιμόνιοι, ἡ
                            μόνη ἐλπίς, δέδιμεν μὴ οὐ βέβαιοι ἦτε.</quote></p>
                </div>
                <div
                    n="58"
                    type="chapter">
                    <p><quote>καίτοι ἀξιοῦμέν γε καὶ θεῶν ἕνεκα τῶν ξυμμαχικῶν ποτὲ γενομένων καὶ
                            τῆς ἀρετῆς τῆς ἐς τοὺς ἕλληνας καμφθῆναι ὑμᾶς καὶ μεταγνῶναι εἴ τι ὑπὸ
                            θηβαίων ἐπείσθητε, τήν τε δωρεὰν ἀνταπαιτῆσαι αὐτοὺς μὴ κτείνειν οὓς μὴ
                            ὑμῖν πρέπει, σώφρονά τε ἀντὶ αἰσχρᾶς κομίσασθαι χάριν, καὶ μὴ ἡδονὴν
                            δόντας ἄλλοις κακίαν αὐτοὺς ἀντιλαβεῖν· βραχὺ γὰρ τὸ τὰ ἡμέτερα σώματα
                            διαφθεῖραι, ἐπίπονον δὲ τὴν δύσκλειαν αὐτοῦ ἀφανίσαι. οὐκ ἐχθροὺς γὰρ
                            ἡμᾶς εἰκότως τιμωρήσεσθε, ἀλλ᾽ εὔνους, κατ᾽ ἀνάγκην πολεμήσαντας. ὥστε
                            καὶ τῶν σωμάτων ἄδειαν ποιοῦντες ὅσια ἂν δικάζοιτε καὶ προνοοῦντες ὅτι
                            ἑκόντας τε ἐλάβετε καὶ χεῖρας προϊσχομένους<add>ὁ δὲ νόμος τοῖς ἕλλησι
                                μὴ κτείνειν τούτους</add>, ἔτι δὲ καὶ εὐεργέτας γεγενημένους διὰ
                            παντός. ἀποβλέψατε γὰρ ἐς πατέρων τῶν ὑμετέρων θήκας, οὓς ἀποθανόντας
                            ὑπὸ μήδων καὶ ταφέντας ἐν τῇ ἡμετέρᾳ ἐτιμῶμεν κατὰ ἔτος ἕκαστον δημοσίᾳ
                            ἐσθήμασί τε καὶ τοῖς ἄλλοις νομίμοις, ὅσα τε ἡ γῆ ἡμῶν ἀνεδίδου ὡραῖα,
                            πάντων ἀπαρχὰς ἐπιφέροντες, εὖνοι μὲν ἐκ φιλίας χώρας, ξύμμαχοι δὲ
                            ὁμαίχμοις ποτὲ γενομένοις. ὧν ὑμεῖς τοὐναντίον ἂν δράσαιτε μὴ ὀρθῶς
                            γνόντες. σκέψασθέ τε· παυσανίας μὲν γὰρ ἔθαπτεν αὐτοὺς νομίζων ἐν γῇ τε
                            φιλίᾳ τιθέναι καὶ παρ᾽ ἀνδράσι τοιούτοις· ὑμεῖς δὲ εἰ κτενεῖτε ἡμᾶς καὶ
                            χώραν τὴν πλαταιίδα θηβαΐδα ποιήσετε, τί ἄλλο ἢ ἐν πολεμίᾳ τε καὶ παρὰ
                            τοῖς αὐθένταις πατέρας τοὺς ὑμετέρους καὶ ξυγγενεῖς ἀτίμους γερῶν ὧν νῦν
                            ἴσχουσι καταλείψετε; πρὸς δὲ καὶ γῆν ἐν ᾗ ἠλευθερώθησαν οἱ ἕλληνες
                            δουλώσετε, ἱερά τε θεῶν οἷς εὐξάμενοι μήδων ἐκράτησαν ἐρημοῦτε καὶ
                            θυσίας τὰς πατρίους τῶν ἑσσαμένων καὶ κτισάντων ἀφαιρήσεσθε.</quote></p>
                </div>
                <div
                    n="59"
                    type="chapter">
                    <p><quote>οὐ πρὸς τῆς ὑμετέρας δόξης, ὦ λακεδαιμόνιοι, τάδε, οὔτε ἐς τὰ κοινὰ
                            τῶν ἑλλήνων νόμιμα καὶ ἐς τοὺς προγόνους ἁμαρτάνειν οὔτε ἡμᾶς τοὺς
                            εὐεργέτας ἀλλοτρίας ἕνεκα ἔχθρας μὴ αὐτοὺς ἀδικηθέντας διαφθεῖραι,
                            φείσασθαι δὲ καὶ ἐπικλασθῆναι τῇ γνώμῃ οἴκτῳ σώφρονι λαβόντας, μὴ ὧν
                            πεισόμεθα μόνον δεινότητα κατανοοῦντας, ἀλλ᾽ οἷοί τε ἂν ὄντες πάθοιμεν
                            καὶ ὡς ἀστάθμητον τὸ τῆς ξυμφορᾶς ᾧτινί ποτ᾽ ἂν καὶ ἀναξίῳ ξυμπέσοι.
                            ἡμεῖς τε, ὡς πρέπον ἡμῖν καὶ ὡς ἡ χρεία προάγει, αἰτούμεθα ὑμᾶς, θεοὺς
                            τοὺς ὁμοβωμίους καὶ κοινοὺς τῶν ἑλλήνων ἐπιβοώμενοι, πεῖσαι τάδε·
                            προφερόμενοι ὅρκους οὓς οἱ πατέρες ὑμῶν ὤμοσαν μὴ ἀμνημονεῖν ἱκέται
                            γιγνόμεθα ὑμῶν τῶν πατρῴων τάφων καὶ ἐπικαλούμεθα τοὺς κεκμηκότας μὴ
                            γενέσθαι ὑπὸ θηβαίοις μηδὲ τοῖς ἐχθίστοις φίλτατοι ὄντες παραδοθῆναι.
                            ἡμέρας τε ἀναμιμνῄσκομεν ἐκείνης ᾗ τὰ λαμπρότατα μετ᾽ αὐτῶν πράξαντες
                            νῦν ἐν τῇδε τὰ δεινότατα κινδυνεύομεν παθεῖν. ὅπερ δὲ ἀναγκαῖόν τε καὶ
                            χαλεπώτατον τοῖς ὧδε ἔχουσι, λόγου τελευτᾶν, διότι καὶ τοῦ βίου ὁ
                            κίνδυνος ἐγγὺς μετ᾽ αὐτοῦ, παυόμενοι λέγομεν ἤδη ὅτι οὐ θηβαίοις
                            παρέδομεν τὴν πόλιν<add>εἱλόμεθα γὰρ ἂν πρό γε τούτου τῷ αἰσχίστῳ ὀλέθρῳ
                                λιμῷ τελευτῆσαι</add>, ὑμῖν δὲ πιστεύσαντες προσήλθομεν<add>καὶ
                                δίκαιον, εἰ μὴ πείθομεν, ἐς τὰ αὐτὰ καταστήσαντας τὸν ξυντυχόντα
                                κίνδυνον ἐᾶσαι ἡμᾶς αὐτοὺς ἑλέσθαι</add>, ἐπισκήπτομέν τε ἅμα μὴ
                            πλαταιῆς ὄντες οἱ προθυμότατοι περὶ τοὺς ἕλληνας γενόμενοι θηβαίοις τοῖς
                            ἡμῖν ἐχθίστοις ἐκ τῶν ὑμετέρων χειρῶν καὶ τῆς ὑμετέρας πίστεως ἱκέται
                            ὄντες, ὦ λακεδαιμόνιοι, παραδοθῆναι, γενέσθαι δὲ σωτῆρας ἡμῶν καὶ μὴ
                            τοὺς ἄλλους ἕλληνας ἐλευθεροῦντας ἡμᾶς διολέσαι.</quote></p>
                </div>
                <div
                    n="60"
                    type="chapter">
                    <p>τοιαῦτα μὲν οἱ πλαταιῆς εἶπον. οἱ δὲ θηβαῖοι δείσαντες πρὸς τὸν λόγον αὐτῶν
                        μὴ οἱ λακεδαιμόνιοί τι ἐνδῶσι, παρελθόντες ἔφασαν καὶ αὐτοὶ βούλεσθαι
                        εἰπεῖν, ἐπειδὴ καὶ ἐκείνοις παρὰ γνώμην τὴν αὑτῶν μακρότερος λόγος ἐδόθη τῆς
                        πρὸς τὸ ἐρώτημα ἀποκρίσεως. ὡς δ᾽ ἐκέλευσαν, ἔλεγον τοιάδε.</p>
                </div>
                <div
                    n="61"
                    type="chapter">
                    <p><quote>τοὺς μὲν λόγους οὐκ ἂν ᾐτησάμεθα εἰπεῖν, εἰ καὶ αὐτοὶ βραχέως τὸ
                            ἐρωτηθὲν ἀπεκρίναντο καὶ μὴ ἐπὶ ἡμᾶς τραπόμενοι κατηγορίαν ἐποιήσαντο
                            καὶ περὶ αὑτῶν ἔξω τῶν προκειμένων καὶ ἅμα οὐδὲ ᾐτιαμένων πολλὴν τὴν
                            ἀπολογίαν καὶ ἔπαινον ὧν οὐδεὶς ἐμέμψατο. νῦν δὲ πρὸς μὲν τὰ ἀντειπεῖν
                            δεῖ, τῶν δὲ ἔλεγχον ποιήσασθαι, ἵνα μήτε ἡ ἡμετέρα αὐτοὺς κακία ὠφελῇ
                            μήτε ἡ τούτων δόξα, τὸ δ᾽ ἀληθὲς περὶ ἀμφοτέρων ἀκούσαντες
                            κρίνητε.</quote></p>
                    <p><quote>ἡμεῖς δὲ αὐτοῖς διάφοροι ἐγενόμεθα πρῶτον ὅτι ἡμῶν κτισάντων πλάταιαν
                            ὕστερον τῆς ἄλλης βοιωτίας καὶ ἄλλα χωρία μετ᾽ αὐτῆς, ἃ ξυμμείκτους
                            ἀνθρώπους ἐξελάσαντες ἔσχομεν, οὐκ ἠξίουν οὗτοι, ὥσπερ ἐτάχθη τὸ πρῶτον,
                            ἡγεμονεύεσθαι ὑφ᾽ ἡμῶν, ἔξω δὲ τῶν ἄλλων βοιωτῶν παραβαίνοντες τὰ
                            πάτρια, ἐπειδὴ προσηναγκάζοντο, προσεχώρησαν πρὸς ἀθηναίους καὶ μετ᾽
                            αὐτῶν πολλὰ ἡμᾶς ἔβλαπτον, ἀνθ᾽ ὧν καὶ ἀντέπασχον.</quote></p>
                </div>
                <div
                    n="62"
                    type="chapter">
                    <p><quote>ἐπειδὴ δὲ καὶ ὁ βάρβαρος ἦλθεν ἐπὶ τὴν ἑλλάδα, φασὶ μόνοι βοιωτῶν οὐ
                            μηδίσαι, καὶ τούτῳ μάλιστα αὐτοί τε ἀγάλλονται καὶ ἡμᾶς λοιδοροῦσιν.
                            ἡμεῖς δὲ μηδίσαι μὲν αὐτοὺς οὔ φαμεν διότι οὐδ᾽ ἀθηναίους, τῇ μέντοι
                            αὐτῇ ἰδέᾳ ὕστερον ἰόντων ἀθηναίων ἐπὶ τοὺς ἕλληνας μόνους αὖ βοιωτῶν
                            ἀττικίσαι. καίτοι σκέψασθε ἐν οἵῳ εἴδει ἑκάτεροι ἡμῶν τοῦτο ἔπραξαν.
                            ἡμῖν μὲν γὰρ ἡ πόλις τότε ἐτύγχανεν οὔτε κατ᾽ ὀλιγαρχίαν ἰσόνομον
                            πολιτεύουσα οὔτε κατὰ δημοκρατίαν· ὅπερ δέ ἐστι νόμοις μὲν καὶ τῷ
                            σωφρονεστάτῳ ἐναντιώτατον, ἐγγυτάτω δὲ τυράννου, δυναστεία ὀλίγων ἀνδρῶν
                            εἶχε τὰ πράγματα. καὶ οὗτοι ἰδίας δυνάμεις ἐλπίσαντες ἔτι μᾶλλον σχήσειν
                            εἰ τὰ τοῦ μήδου κρατήσειε, κατέχοντες ἰσχύι τὸ πλῆθος ἐπηγάγοντο αὐτόν·
                            καὶ ἡ ξύμπασα πόλις οὐκ αὐτοκράτωρ οὖσα ἑαυτῆς τοῦτ᾽ ἔπραξεν, οὐδ᾽ ἄξιον
                            αὐτῇ ὀνειδίσαι ὧν μὴ μετὰ νόμων ἥμαρτεν. ἐπειδὴ γοῦν ὅ τε μῆδος ἀπῆλθε
                            καὶ τοὺς νόμους ἔλαβε, σκέψασθαι χρή, ἀθηναίων ὕστερον ἐπιόντων τήν τε
                            ἄλλην ἑλλάδα καὶ τὴν ἡμετέραν χώραν πειρωμένων ὑφ᾽ αὑτοῖς ποιεῖσθαι καὶ
                            κατὰ στάσιν ἤδη ἐχόντων αὐτῆς τὰ πολλά, εἰ μαχόμενοι ἐν κορωνείᾳ καὶ
                            νικήσαντες αὐτοὺς ἠλευθερώσαμεν τὴν βοιωτίαν καὶ τοὺς ἄλλους νῦν
                            προθύμως ξυνελευθεροῦμεν, ἵππους τε παρέχοντες καὶ παρασκευὴν ὅσην οὐκ
                            ἄλλοι τῶν ξυμμάχων.</quote></p>
                </div>
                <div
                    n="63"
                    type="chapter">
                    <p><quote>καὶ τὰ μὲν ἐς τὸν μηδισμὸν τοσαῦτα ἀπολογούμεθα· ὡς δὲ ὑμεῖς μᾶλλόν τε
                            ἠδικήκατε τοὺς ἕλληνας καὶ ἀξιώτεροί ἐστε πάσης ζημίας, πειρασόμεθα
                            ἀποφαίνειν. ἐγένεσθε ἐπὶ τῇ ἡμετέρᾳ τιμωρίᾳ, ὡς φατέ, ἀθηναίων ξύμμαχοι
                            καὶ πολῖται. οὐκοῦν χρῆν τὰ πρὸς ἡμᾶς μόνον ὑμᾶς ἐπάγεσθαι αὐτοὺς καὶ μὴ
                            ξυνεπιέναι μετ᾽ αὐτῶν ἄλλοις, ὑπάρχον γε ὑμῖν, εἴ τι καὶ ἄκοντες
                            προσήγεσθε ὑπ᾽ ἀθηναίων, τῆς τῶν λακεδαιμονίων τῶνδε ἤδη ἐπὶ τῷ μήδῳ
                            ξυμμαχίας γεγενημένης, ἣν αὐτοὶ μάλιστα προβάλλεσθε· ἱκανή γε ἦν ἡμᾶς τε
                            ὑμῶν ἀποτρέπειν, καί, τὸ μέγιστον, ἀδεῶς παρέχειν βουλεύεσθαι. ἀλλ᾽
                            ἑκόντες καὶ οὐ βιαζόμενοι ἔτι εἵλεσθε μᾶλλον τὰ ἀθηναίων. καὶ λέγετε ὡς
                            αἰσχρὸν ἦν προδοῦναι τοὺς εὐεργέτας· πολὺ δέ γε αἴσχιον καὶ ἀδικώτερον
                            τοὺς πάντας ἕλληνας καταπροδοῦναι, οἷς ξυνωμόσατε, ἢ ἀθηναίους μόνους,
                            τοὺς μὲν καταδουλουμένους τὴν ἑλλάδα, τοὺς δὲ ἐλευθεροῦντας. καὶ οὐκ
                            ἴσην αὐτοῖς τὴν χάριν ἀνταπέδοτε οὐδὲ αἰσχύνης ἀπηλλαγμένην· ὑμεῖς μὲν
                            γὰρ ἀδικούμενοι αὐτούς, ὡς φατέ, ἐπηγάγεσθε, τοῖς δὲ ἀδικοῦσιν ἄλλους
                            ξυνεργοὶ κατέστητε. καίτοι τὰς ὁμοίας χάριτας μὴ ἀντιδιδόναι αἰσχρὸν
                            μᾶλλον ἢ τὰς μετὰ δικαιοσύνης μὲν ὀφειληθείσας, ἐς ἀδικίαν δὲ
                            ἀποδιδομένας.</quote></p>
                </div>
                <div
                    n="64"
                    type="chapter">
                    <p><quote>δῆλόν τε ἐποιήσατε οὐδὲ τότε τῶν ἑλλήνων ἕνεκα μόνοι οὐ μηδίσαντες,
                            ἀλλ᾽ ὅτι οὐδ᾽ ἀθηναῖοι, ὑμεῖς δὲ τοῖς μὲν ταὐτὰ βουλόμενοι ποιεῖν, τοῖς
                            δὲ τἀναντία. καὶ νῦν ἀξιοῦτε, ἀφ᾽ ὧν δι᾽ ἑτέρους ἐγένεσθε ἀγαθοί, ἀπὸ
                            τούτων ὠφελεῖσθαι. ἀλλ᾽ οὐκ εἰκός· ὥσπερ δὲ ἀθηναίους εἵλεσθε, τούτοις
                            ξυναγωνίζεσθε, καὶ μὴ προφέρετε τὴν τότε γενομένην ξυνωμοσίαν ὡς χρὴ ἀπ᾽
                            αὐτῆς νῦν σῴζεσθαι. ἀπελίπετε γὰρ αὐτὴν καὶ παραβάντες ξυγκατεδουλοῦσθε
                            μᾶλλον αἰγινήτας καὶ ἄλλους τινὰς τῶν ξυνομοσάντων ἢ διεκωλύετε, καὶ
                            ταῦτα οὔτε ἄκοντες ἔχοντές τε τοὺς νόμους οὕσπερ μέχρι τοῦ δεῦρο καὶ
                            οὐδενὸς ὑμᾶς βιασαμένου ὥσπερ ἡμᾶς. τὴν τελευταίαν τε πρὶν
                            περιτειχίζεσθαι πρόκλησιν ἐς ἡσυχίαν ἡμῶν, ὥστε μηδετέροις ἀμύνειν, οὐκ
                            ἐδέχεσθε. τίνες ἂν οὖν ὑμῶν δικαιότερον πᾶσι τοῖς ἕλλησι μισοῖντο,
                            οἵτινες ἐπὶ τῷ ἐκείνων κακῷ ἀνδραγαθίαν προύθεσθε; καὶ ἃ μέν ποτε
                            χρηστοὶ ἐγένεσθε, ὡς φατέ, οὐ προσήκοντα νῦν ἐπεδείξατε, ἃ δὲ ἡ φύσις
                            αἰεὶ ἐβούλετο, ἐξηλέγχθη ἐς τὸ ἀληθές· μετὰ γὰρ ἀθηναίων ἄδικον ὁδὸν
                            ἰόντων ἐχωρήσατε.</quote></p>
                    <p><quote>τὰ μὲν οὖν ἐς τὸν ἡμέτερόν τε ἀκούσιον μηδισμὸν καὶ τὸν ὑμέτερον
                            ἑκούσιον ἀττικισμὸν τοιαῦτα ἀποφαίνομεν·</quote></p>
                </div>
                <div
                    n="65"
                    type="chapter">
                    <p><quote>ἃ δὲ τελευταῖά φατε ἀδικηθῆναι, παρανόμως γὰρ ἐλθεῖν ἡμᾶς ἐν σπονδαῖς
                            καὶ ἱερομηνίᾳ ἐπὶ τὴν ὑμετέραν πόλιν, οὐ νομίζομεν οὐδ᾽ ἐν τούτοις ὑμῶν
                            μᾶλλον ἁμαρτεῖν. εἰ μὲν γὰρ ἡμεῖς αὐτοὶ πρός τε τὴν πόλιν ἐλθόντες
                            ἐμαχόμεθα καὶ τὴν γῆν ἐδῃοῦμεν ὡς πολέμιοι, ἀδικοῦμεν· εἰ δὲ ἄνδρες ὑμῶν
                            οἱ πρῶτοι καὶ χρήμασι καὶ γένει, βουλόμενοι τῆς μὲν ἔξω ξυμμαχίας ὑμᾶς
                            παῦσαι, ἐς δὲ τὰ κοινὰ τῶν πάντων βοιωτῶν πάτρια καταστῆσαι,
                            ἐπεκαλέσαντο ἑκόντες, τί ἀδικοῦμεν; οἱ γὰρ ἄγοντες παρανομοῦσι μᾶλλον
                            τῶν ἑπομένων. ἀλλ᾽ οὔτ᾽ ἐκεῖνοι, ὡς ἡμεῖς κρίνομεν, οὔτε ἡμεῖς· πολῖται
                            δὲ ὄντες ὥσπερ ὑμεῖς καὶ πλείω παραβαλλόμενοι, τὸ ἑαυτῶν τεῖχος
                            ἀνοίξαντες καὶ ἐς τὴν αὑτῶν πόλιν φιλίως, οὐ πολεμίως κομίσαντες
                            ἐβούλοντο τούς τε ὑμῶν χείρους μηκέτι μᾶλλον γενέσθαι τούς τε ἀμείνους
                            τὰ ἄξια ἔχειν, σωφρονισταὶ ὄντες τῆς γνώμης καὶ τῶν σωμάτων τὴν πόλιν
                            οὐκ ἀλλοτριοῦντες ἀλλ᾽ ἐς τὴν ξυγγένειαν οἰκειοῦντες, ἐχθροὺς οὐδενὶ
                            καθιστάντες, ἅπασι δ᾽ ὁμοίως ἐνσπόνδους.</quote></p>
                </div>
                <div
                    n="66"
                    type="chapter">
                    <p><quote>τεκμήριον δὲ ὡς οὐ πολεμίως ἐπράσσομεν· οὔτε γὰρ ἠδικήσαμεν οὐδένα,
                            προείπομέν τε τὸν βουλόμενον κατὰ τὰ τῶν πάντων βοιωτῶν πάτρια
                            πολιτεύειν ἰέναι πρὸς ἡμᾶς. καὶ ὑμεῖς ἄσμενοι χωρήσαντες καὶ ξύμβασιν
                            ποιησάμενοι τὸ μὲν πρῶτον ἡσυχάζετε, ὕστερον δὲ κατανοήσαντες ἡμᾶς
                            ὀλίγους ὄντας, εἰ ἄρα καὶ ἐδοκοῦμέν τι ἀνεπιεικέστερον πρᾶξαι οὐ μετὰ
                            τοῦ πλήθους ὑμῶν ἐσελθόντες, τὰ μὲν ὁμοῖα οὐκ ἀνταπέδοτε ἡμῖν, μήτε
                            νεωτερίσαι ἔργῳ λόγοις τε πείθειν ὥστε ἐξελθεῖν, ἐπιθέμενοι δὲ παρὰ τὴν
                            ξύμβασιν, οὓς μὲν ἐν χερσὶν ἀπεκτείνατε, οὐχ ὁμοίως ἀλγοῦμεν<add>κατὰ
                                νόμον γὰρ δή τινα ἔπασχον</add>, οὓς δὲ χεῖρας προϊσχομένους καὶ
                            ζωγρήσαντες ὑποσχόμενοί τε ἡμῖν ὕστερον μὴ κτενεῖν παρανόμως
                            διεφθείρατε, πῶς οὐ δεινὰ εἴργασθε; καὶ ταῦτα τρεῖς ἀδικίας ἐν ὀλίγῳ
                            πράξαντες, τήν τε λυθεῖσαν ὁμολογίαν καὶ τῶν ἀνδρῶν τὸν ὕστερον θάνατον
                            καὶ τὴν περὶ αὐτῶν ἡμῖν μὴ κτενεῖν ψευσθεῖσαν ὑπόσχεσιν, ἢν τὰ ἐν τοῖς
                            ἀγροῖς ὑμῖν μὴ ἀδικῶμεν, ὅμως φατὲ ἡμᾶς παρανομῆσαι καὶ αὐτοὶ ἀξιοῦτε μὴ
                            ἀντιδοῦναι δίκην. οὔκ, ἤν γε οὗτοι τὰ ὀρθὰ γιγνώσκωσιν· πάντων δὲ αὐτῶν
                            ἕνεκα κολασθήσεσθε.</quote></p>
                </div>
                <div
                    n="67"
                    type="chapter">
                    <p><quote>καὶ ταῦτα, ὦ λακεδαιμόνιοι, τούτου ἕνεκα ἐπεξήλθομεν καὶ ὑπὲρ ὑμῶν καὶ
                            ἡμῶν, ἵνα ὑμεῖς μὲν εἰδῆτε δικαίως αὐτῶν καταγνωσόμενοι, ἡμεῖς δὲ ἔτι
                            ὁσιώτερον τετιμωρημένοι. καὶ μὴ παλαιὰς ἀρετάς, εἴ τις ἄρα καὶ ἐγένετο,
                            ἀκούοντες ἐπικλασθῆτε, ἃς χρὴ τοῖς μὲν ἀδικουμένοις ἐπικούρους εἶναι,
                            τοῖς δὲ αἰσχρόν τι δρῶσι διπλασίας ζημίας, ὅτι οὐκ ἐκ προσηκόντων
                            ἁμαρτάνουσιν. μηδὲ ὀλοφυρμῷ καὶ οἴκτῳ ὠφελείσθων, πατέρων τε τάφους τῶν
                            ὑμετέρων ἐπιβοώμενοι καὶ τὴν σφετέραν ἐρημίαν. καὶ γὰρ ἡμεῖς
                            ἀνταποφαίνομεν πολλῷ δεινότερα παθοῦσαν τὴν ὑπὸ τούτων ἡλικίαν ἡμῶν
                            διεφθαρμένην, ὧν πατέρες οἱ μὲν πρὸς ὑμᾶς τὴν βοιωτίαν ἄγοντες ἀπέθανον
                            ἐν κορωνείᾳ, οἱ δὲ πρεσβῦται λελειμμένοι καὶ οἰκίαι ἐρῆμοι πολλῷ
                            δικαιοτέραν ὑμῶν ἱκετείαν ποιοῦνται τούσδε τιμωρήσασθαι. οἴκτου τε
                            ἀξιώτεροι τυγχάνειν οἱ ἀπρεπές τι πάσχοντες τῶν ἀνθρώπων, οἱ δὲ δικαίως,
                            ὥσπερ οἵδε, τὰ ἐναντία ἐπίχαρτοι εἶναι. καὶ τὴν νῦν ἐρημίαν δι᾽ ἑαυτοὺς
                            ἔχουσιν· τοὺς γὰρ ἀμείνους ξυμμάχους ἑκόντες ἀπεώσαντο. παρενόμησάν τε
                            οὐ προπαθόντες ὑφ᾽ ἡμῶν, μίσει δὲ πλέον ἢ δίκῃ κρίναντες καὶ οὐκ
                            ἀνταποδόντες νῦν τὴν ἴσην τιμωρίαν· ἔννομα γὰρ πείσονται καὶ οὐχὶ ἐκ
                            μάχης χεῖρας προϊσχόμενοι, ὥσπερ φασίν, ἀλλ᾽ ἀπὸ ξυμβάσεως ἐς δίκην σφᾶς
                            αὐτοὺς παραδόντες. ἀμύνατε οὖν, ὦ λακεδαιμόνιοι, καὶ τῷ τῶν ἑλλήνων νόμῳ
                            ὑπὸ τῶνδε παραβαθέντι, καὶ ἡμῖν ἄνομα παθοῦσιν ἀνταπόδοτε χάριν δικαίαν
                            ὧν πρόθυμοι γεγενήμεθα, καὶ μὴ τοῖς τῶνδε λόγοις περιωσθῶμεν ἐν ὑμῖν,
                            ποιήσατε δὲ τοῖς ἕλλησι παράδειγμα οὐ λόγων τοὺς ἀγῶνας προθήσοντες ἀλλ᾽
                            ἔργων, ὧν ἀγαθῶν μὲν ὄντων βραχεῖα ἡ ἀπαγγελία ἀρκεῖ, ἁμαρτανομένων δὲ
                            λόγοι ἔπεσι κοσμηθέντες προκαλύμματα γίγνονται. ἀλλ᾽ ἢν οἱ ἡγεμόνες,
                            ὥσπερ νῦν ὑμεῖς, κεφαλαιώσαντες πρὸς τοὺς ξύμπαντας διαγνώμας ποιήσησθε,
                            ἧσσόν τις ἐπ᾽ ἀδίκοις ἔργοις λόγους καλοὺς ζητήσει.</quote></p>
                </div>
                <div
                    n="68"
                    type="chapter">
                    <p>τοιαῦτα δὲ οἱ θηβαῖοι εἶπον. οἱ δὲ λακεδαιμόνιοι δικασταὶ νομίζοντες τὸ
                        ἐπερώτημα σφίσιν ὀρθῶς ἕξειν, εἴ τι ἐν τῷ πολέμῳ ὑπ᾽ αὐτῶν ἀγαθὸν πεπόνθασι,
                        διότι τόν τε ἄλλον χρόνον ἠξίουν δῆθεν αὐτοὺς κατὰ τὰς παλαιὰς παυσανίου
                        μετὰ τὸν μῆδον σπονδὰς ἡσυχάζειν καὶ ὅτε ὕστερον ἃ πρὸ τοῦ περιτειχίζεσθαι
                        προείχοντο αὐτοῖς, κοινοὺς εἶναι κατ᾽ ἐκεῖνα, ὡς οὐκ ἐδέξαντο, ἡγούμενοι τῇ
                        ἑαυτῶν δικαίᾳ βουλήσει ἔκσπονδοι ἤδη ὑπ᾽ αὐτῶν κακῶς πεπονθέναι, αὖθις τὸ
                        αὐτὸ ἕνα ἕκαστον παραγαγόντες καὶ ἐρωτῶντες, εἴ τι λακεδαιμονίους καὶ τοὺς
                        ξυμμάχους ἀγαθὸν ἐν τῷ πολέμῳ δεδρακότες εἰσίν, ὁπότε μὴ φαῖεν, ἀπάγοντες
                        ἀπέκτεινον καὶ ἐξαίρετον ἐποιήσαντο οὐδένα. διέφθειραν δὲ πλαταιῶν μὲν αὐτῶν
                        οὐκ ἐλάσσους διακοσίων, ἀθηναίων δὲ πέντε καὶ εἴκοσιν, οἳ ξυνεπολιορκοῦντο·
                        γυναῖκας δὲ ἠνδραπόδισαν. τὴν δὲ πόλιν ἐνιαυτὸν μέν
                        τινα<add>θηβαῖοι</add>μεγαρέων ἀνδράσι κατὰ στάσιν ἐκπεπτωκόσι καὶ ὅσοι τὰ
                        σφέτερα φρονοῦντες πλαταιῶν περιῆσαν ἔδοσαν ἐνοικεῖν· ὕστερον δὲ καθελόντες
                        αὐτὴν ἐς ἔδαφος πᾶσαν ἐκ τῶν θεμελίων ᾠκοδόμησαν πρὸς τῷ ἡραίῳ καταγώγιον
                        διακοσίων ποδῶν πανταχῇ, κύκλῳ οἰκήματα ἔχον κάτωθεν καὶ ἄνωθεν, καὶ ὀροφαῖς
                        καὶ θυρώμασι τοῖς τῶν πλαταιῶν ἐχρήσαντο, καὶ τοῖς ἄλλοις ἃ ἦν ἐν τῷ τείχει
                        ἔπιπλα, χαλκὸς καὶ σίδηρος, κλίνας κατασκευάσαντες ἀνέθεσαν τῇ ἥρᾳ, καὶ νεὼν
                        ἑκατόμπεδον λίθινον ᾠκοδόμησαν αὐτῇ. τὴν δὲ γῆν δημοσιώσαντες ἀπεμίσθωσαν
                        ἐπὶ δέκα ἔτη, καὶ ἐνέμοντο θηβαῖοι. σχεδὸν δέ τι καὶ τὸ ξύμπαν περὶ πλαταιῶν
                        οἱ λακεδαιμόνιοι οὕτως ἀποτετραμμένοι ἐγένοντο θηβαίων ἕνεκα, νομίζοντες ἐς
                        τὸν πόλεμον αὐτοὺς ἄρτι τότε καθιστάμενον ὠφελίμους εἶναι. καὶ τὰ μὲν κατὰ
                        πλάταιαν ἔτει τρίτῳ καὶ ἐνενηκοστῷ ἐπειδὴ ἀθηναίων ξύμμαχοι ἐγένοντο οὕτως
                        ἐτελεύτησεν.</p>
                </div>
                <div
                    n="69"
                    type="chapter">
                    <p>αἱ δὲ τεσσαράκοντα νῆες τῶν πελοποννησίων αἱ λεσβίοις βοηθοὶ ἐλθοῦσαι, ὡς
                        τότε φεύγουσαι διὰ τοῦ πελάγους ἔκ τε τῶν ἀθηναίων ἐπιδιωχθεῖσαι καὶ πρὸς τῇ
                        κρήτῃ χειμασθεῖσαι καὶ ἀπ᾽ αὐτῆς σποράδες πρὸς τὴν πελοπόννησον
                        κατηνέχθησαν, καταλαμβάνουσιν ἐν τῇ κυλλήνῃ τρεῖς καὶ δέκα τριήρεις
                        λευκαδίων καὶ ἀμπρακιωτῶν καὶ βρασίδαν τὸν τέλλιδος ξύμβουλον ἀλκίδᾳ
                        ἐπεληλυθότα. ἐβούλοντο γὰρ οἱ λακεδαιμόνιοι, ὡς τῆς λέσβου ἡμαρτήκεσαν,
                        πλέον τὸ ναυτικὸν ποιήσαντες ἐς τὴν κέρκυραν πλεῦσαι στασιάζουσαν, δώδεκα
                        μὲν ναυσὶ μόναις παρόντων ἀθηναίων περὶ ναύπακτον, πρὶν δὲ πλέον τι
                        ἐπιβοηθῆσαι ἐκ τῶν ἀθηνῶν ναυτικόν, ὅπως προφθάσωσι, καὶ παρεσκευάζοντο ὅ τε
                        βρασίδας καὶ ὁ ἀλκίδας πρὸς ταῦτα.</p>
                </div>
                <div
                    n="70"
                    type="chapter">
                    <p>οἱ γὰρ κερκυραῖοι ἐστασίαζον, ἐπειδὴ οἱ αἰχμάλωτοι ἦλθον αὐτοῖς οἱ ἐκ τῶν
                        περὶ ἐπίδαμνον ναυμαχιῶν ὑπὸ κορινθίων ἀφεθέντες, τῷ μὲν λόγῳ ὀκτακοσίων
                        ταλάντων τοῖς προξένοις διηγγυημένοι, ἔργῳ δὲ πεπεισμένοι κορινθίοις
                        κέρκυραν προσποιῆσαι. καὶ ἔπρασσον οὗτοι, ἕκαστον τῶν πολιτῶν μετιόντες,
                        ὅπως ἀποστήσωσιν ἀθηναίων τὴν πόλιν. καὶ ἀφικομένης ἀττικῆς τε νεὼς καὶ
                        κορινθίας πρέσβεις ἀγουσῶν καὶ ἐς λόγους καταστάντων ἐψηφίσαντο κερκυραῖοι
                        ἀθηναίοις μὲν ξύμμαχοι εἶναι κατὰ τὰ ξυγκείμενα, πελοποννησίοις δὲ φίλοι
                        ὥσπερ καὶ πρότερον. καὶ<add>ἦν γὰρ πειθίας ἐθελοπρόξενός τε τῶν ἀθηναίων καὶ
                            τοῦ δήμου προειστήκει</add>ὑπάγουσιν αὐτὸν οὗτοι οἱ ἄνδρες ἐς δίκην,
                        λέγοντες ἀθηναίοις τὴν κέρκυραν καταδουλοῦν. ὁ δὲ ἀποφυγὼν ἀνθυπάγει αὐτῶν
                        τοὺς πλουσιωτάτους πέντε ἄνδρας, φάσκων τέμνειν χάρακας ἐκ τοῦ τε διὸς τοῦ
                        τεμένους καὶ τοῦ ἀλκίνου· ζημία δὲ καθ᾽ ἑκάστην χάρακα ἐπέκειτο στατήρ.
                        ὀφλόντων δὲ αὐτῶν καὶ πρὸς τὰ ἱερὰ ἱκετῶν καθεζομένων διὰ πλῆθος τῆς ζημίας,
                        ὅπως ταξάμενοι ἀποδῶσιν, ὁ πειθίας<add>ἐτύγχανε γὰρ καὶ βουλῆς
                        ὤν</add>πείθει ὥστε τῷ νόμῳ χρήσασθαι. οἱ δ᾽ ἐπειδὴ τῷ τε νόμῳ ἐξείργοντο
                        καὶ ἅμα ἐπυνθάνοντο τὸν πειθίαν, ἕως ἔτι βουλῆς ἐστί, μέλλειν τὸ πλῆθος
                        ἀναπείσειν τοὺς αὐτοὺς ἀθηναίοις φίλους τε καὶ ἐχθροὺς νομίζειν, ξυνίσταντό
                        τε καὶ λαβόντες ἐγχειρίδια ἐξαπιναίως ἐς τὴν βουλὴν ἐσελθόντες τόν τε
                        πειθίαν κτείνουσι καὶ ἄλλους τῶν τε βουλευτῶν καὶ ἰδιωτῶν ἐς ἑξήκοντα· οἱ δέ
                        τινες τῆς αὐτῆς γνώμης τῷ πειθίᾳ ὀλίγοι ἐς τὴν ἀττικὴν τριήρη κατέφυγον ἔτι
                        παροῦσαν.</p>
                </div>
                <div
                    n="71"
                    type="chapter">
                    <p>δράσαντες δὲ τοῦτο καὶ ξυγκαλέσαντες κερκυραίους εἶπον ὅτι ταῦτα καὶ βέλτιστα
                        εἴη καὶ ἥκιστ᾽ ἂν δουλωθεῖεν ὑπ᾽ ἀθηναίων, τό τε λοιπὸν μηδετέρους δέχεσθαι
                        ἀλλ᾽ ἢ μιᾷ νηὶ ἡσυχάζοντας, τὸ δὲ πλέον πολέμιον ἡγεῖσθαι. ὡς δὲ εἶπον, καὶ
                        ἐπικυρῶσαι ἠνάγκασαν τὴν γνώμην. πέμπουσι δὲ καὶ ἐς τὰς ἀθήνας εὐθὺς
                        πρέσβεις περί τε τῶν πεπραγμένων διδάξοντας ὡς ξυνέφερε καὶ τοὺς ἐκεῖ
                        καταπεφευγότας πείσοντας μηδὲν ἀνεπιτήδειον πράσσειν, ὅπως μή τις ἐπιστροφὴ
                        γένηται.</p>
                </div>
                <div
                    n="72"
                    type="chapter">
                    <p>ἐλθόντων δὲ οἱ ἀθηναῖοι τούς τε πρέσβεις ὡς νεωτερίζοντας ξυλλαβόντες, καὶ
                        ὅσους ἔπεισαν, κατέθεντο ἐς αἴγιναν.</p>
                    <p>ἐν δὲ τούτῳ τῶν κερκυραίων οἱ ἔχοντες τὰ πράγματα ἐλθούσης τριήρους κορινθίας
                        καὶ λακεδαιμονίων πρέσβεων ἐπιτίθενται τῷ δήμῳ, καὶ μαχόμενοι ἐνίκησαν.
                        ἀφικομένης δὲ νυκτὸς ὁ μὲν δῆμος ἐς τὴν ἀκρόπολιν καὶ τὰ μετέωρα τῆς πόλεως
                        καταφεύγει καὶ αὐτοῦ ξυλλεγεὶς ἱδρύθη, καὶ τὸν ὑλλαϊκὸν λιμένα εἶχον· οἱ δὲ
                        τήν τε ἀγορὰν κατέλαβον, οὗπερ οἱ πολλοὶ ᾤκουν αὐτῶν, καὶ τὸν λιμένα τὸν
                        πρὸς αὐτῇ καὶ πρὸς τὴν ἤπειρον.</p>
                </div>
                <div
                    n="73"
                    type="chapter">
                    <p>τῇ δ᾽ ὑστεραίᾳ ἠκροβολίσαντό τε ὀλίγα καὶ ἐς τοὺς ἀγροὺς περιέπεμπον
                        ἀμφότεροι, τοὺς δούλους παρακαλοῦντές τε καὶ ἐλευθερίαν ὑπισχνούμενοι· καὶ
                        τῷ μὲν δήμῳ τῶν οἰκετῶν τὸ πλῆθος παρεγένετο ξύμμαχον, τοῖς δ᾽ ἑτέροις ἐκ
                        τῆς ἠπείρου ἐπίκουροι ὀκτακόσιοι.</p>
                </div>
                <div
                    n="74"
                    type="chapter">
                    <p>διαλιπούσης δ᾽ ἡμέρας μάχη αὖθις γίγνεται καὶ νικᾷ ὁ δῆμος χωρίων τε ἰσχύι
                        καὶ πλήθει προύχων· αἵ τε γυναῖκες αὐτοῖς τολμηρῶς ξυνεπελάβοντο βάλλουσαι
                        ἀπὸ τῶν οἰκιῶν τῷ κεράμῳ καὶ παρὰ φύσιν ὑπομένουσαι τὸν θόρυβον. γενομένης
                        δὲ τῆς τροπῆς περὶ δείλην ὀψίαν, δείσαντες οἱ ὀλίγοι μὴ αὐτοβοεὶ ὁ δῆμος τοῦ
                        τε νεωρίου κρατήσειεν ἐπελθὼν καὶ σφᾶς διαφθείρειεν, ἐμπιπρᾶσι τὰς οἰκίας
                        τὰς ἐν κύκλῳ τῆς ἀγορᾶς καὶ τὰς ξυνοικίας, ὅπως μὴ ᾖ ἔφοδος, φειδόμενοι οὔτε
                        οἰκείας οὔτε ἀλλοτρίας, ὥστε καὶ χρήματα πολλὰ ἐμπόρων κατεκαύθη καὶ ἡ πόλις
                        ἐκινδύνευσε πᾶσα διαφθαρῆναι, εἰ ἄνεμος ἐπεγένετο τῇ φλογὶ ἐπίφορος ἐς
                        αὐτήν.</p>
                    <p>καὶ οἱ μὲν παυσάμενοι τῆς μάχης ὡς ἑκάτεροι ἡσυχάσαντες τὴν νύκτα ἐν φυλακῇ
                        ἦσαν· καὶ ἡ κορινθία ναῦς τοῦ δήμου κεκρατηκότος ὑπεξανήγετο, καὶ τῶν
                        ἐπικούρων οἱ πολλοὶ ἐς τὴν ἤπειρον λαθόντες διεκομίσθησαν.</p>
                </div>
                <div
                    n="75"
                    type="chapter">
                    <p>τῇ δὲ ἐπιγιγνομένῃ ἡμέρᾳ νικόστρατος ὁ διειτρέφους ἀθηναίων στρατηγὸς
                        παραγίγνεται βοηθῶν ἐκ ναυπάκτου δώδεκα ναυσὶ καὶ μεσσηνίων πεντακοσίοις
                        ὁπλίταις· ξύμβασίν τε ἔπρασσε καὶ πείθει ὥστε ξυγχωρῆσαι ἀλλήλοις δέκα μὲν
                        ἄνδρας τοὺς αἰτιωτάτους κρῖναι, οἳ οὐκέτι ἔμειναν, τοὺς δ᾽ ἄλλους οἰκεῖν
                        σπονδὰς πρὸς ἀλλήλους ποιησαμένους καὶ πρὸς ἀθηναίους, ὥστε τοὺς αὐτοὺς
                        ἐχθροὺς καὶ φίλους νομίζειν. καὶ ὁ μὲν ταῦτα πράξας ἔμελλεν ἀποπλεύσεσθαι·
                        οἱ δὲ τοῦ δήμου προστάται πείθουσιν αὐτὸν πέντε μὲν ναῦς τῶν αὐτοῦ σφίσι
                        καταλιπεῖν, ὅπως ἧσσόν τι ἐν κινήσει ὦσιν οἱ ἐναντίοι, ἴσας δὲ αὐτοὶ
                        πληρώσαντες ἐκ σφῶν αὐτῶν ξυμπέμψειν. καὶ ὁ μὲν ξυνεχώρησεν, οἱ δὲ τοὺς
                        ἐχθροὺς κατέλεγον ἐς τὰς ναῦς. δείσαντες δὲ ἐκεῖνοι μὴ ἐς τὰς ἀθήνας
                        ἀποπεμφθῶσι καθίζουσιν ἐς τὸ τῶν διοσκόρων ἱερόν. νικόστρατος δὲ αὐτοὺς
                        ἀνίστη τε καὶ παρεμυθεῖτο. ὡς δ᾽ οὐκ ἔπειθεν, ὁ δῆμος ὁπλισθεὶς ἐπὶ τῇ
                        προφάσει ταύτῃ, ὡς οὐδὲν αὐτῶν ὑγιὲς διανοουμένων τῇ τοῦ μὴ ξυμπλεῖν
                        ἀπιστίᾳ, τά τε ὅπλα αὐτῶν ἐκ τῶν οἰκιῶν ἔλαβε καὶ αὐτῶν τινὰς οἷς ἐπέτυχον,
                        εἰ μὴ νικόστρατος ἐκώλυσε, διέφθειραν ἄν. ὁρῶντες δὲ οἱ ἄλλοι τὰ γιγνόμενα
                        καθίζουσιν ἐς τὸ ἥραιον ἱκέται καὶ γίγνονται οὐκ ἐλάσσους τετρακοσίων. ὁ δὲ
                        δῆμος δείσας μή τι νεωτερίσωσιν ἀνίστησί τε αὐτοὺς πείσας καὶ διακομίζει ἐς
                        τὴν πρὸ τοῦ ἡραίου νῆσον, καὶ τὰ ἐπιτήδεια ἐκεῖσε αὐτοῖς διεπέμπετο.</p>
                </div>
                <div
                    n="76"
                    type="chapter">
                    <p>τῆς δὲ στάσεως ἐν τούτῳ οὔσης τετάρτῃ ἢ πέμπτῃ ἡμέρᾳ μετὰ τὴν τῶν ἀνδρῶν ἐς
                        τὴν νῆσον διακομιδὴν αἱ ἐκ τῆς κυλλήνης πελοποννησίων νῆες, μετὰ τὸν ἐκ τῆς
                        ἰωνίας πλοῦν ἔφορμοι οὖσαι, παραγίγνονται τρεῖς καὶ πεντήκοντα· ἦρχε δὲ
                        αὐτῶν ἀλκίδας, ὅσπερ καὶ πρότερον, καὶ βρασίδας αὐτῷ ξύμβουλος ἐπέπλει.
                        ὁρμισάμενοι δὲ ἐς σύβοτα λιμένα τῆς ἠπείρου ἅμα ἕῳ ἐπέπλεον τῇ κερκύρᾳ.</p>
                </div>
                <div
                    n="77"
                    type="chapter">
                    <p>οἱ δὲ πολλῷ θορύβῳ καὶ πεφοβημένοι τά τ᾽ ἐν τῇ πόλει καὶ τὸν ἐπίπλουν
                        παρεσκευάζοντό τε ἅμα ἑξήκοντα ναῦς καὶ τὰς αἰεὶ πληρουμένας ἐξέπεμπον πρὸς
                        τοὺς ἐναντίους, παραινούντων ἀθηναίων σφᾶς τε ἐᾶσαι πρῶτον ἐκπλεῦσαι καὶ
                        ὕστερον πάσαις ἅμα ἐκείνους ἐπιγενέσθαι. ὡς δὲ αὐτοῖς πρὸς τοῖς πολεμίοις
                        ἦσαν σποράδες αἱ νῆες, δύο μὲν εὐθὺς ηὐτομόλησαν, ἐν ἑτέραις δὲ ἀλλήλοις οἱ
                        ἐμπλέοντες ἐμάχοντο, ἦν δὲ οὐδεὶς κόσμος τῶν ποιουμένων. ἰδόντες δὲ οἱ
                        πελοποννήσιοι τὴν ταραχὴν εἴκοσι μὲν ναυσὶ πρὸς τοὺς κερκυραίους ἐτάξαντο,
                        ταῖς δὲ λοιπαῖς πρὸς τὰς δώδεκα ναῦς τῶν ἀθηναίων, ὧν ἦσαν αἱ δύο σαλαμινία
                        καὶ πάραλος.</p>
                </div>
                <div
                    n="78"
                    type="chapter">
                    <p>καὶ οἱ μὲν κερκυραῖοι κακῶς τε καὶ κατ᾽ ὀλίγας προσπίπτοντες ἐταλαιπώρουν τὸ
                        καθ᾽ αὑτούς· οἱ δ᾽ ἀθηναῖοι φοβούμενοι τὸ πλῆθος καὶ τὴν περικύκλωσιν
                        ἁθρόαις μὲν οὐ προσέπιπτον οὐδὲ κατὰ μέσον ταῖς ἐφ᾽ ἑαυτοὺς τεταγμέναις,
                        προσβαλόντες δὲ κατὰ κέρας καταδύουσι μίαν ναῦν. καὶ μετὰ ταῦτα κύκλον
                        ταξαμένων αὐτῶν περιέπλεον καὶ ἐπειρῶντο θορυβεῖν. γνόντες δὲ οἱ πρὸς τοῖς
                        κερκυραίοις καὶ δείσαντες μὴ ὅπερ ἐν ναυπάκτῳ γένοιτο, ἐπιβοηθοῦσι, καὶ
                        γενόμεναι ἁθρόαι αἱ νῆες ἅμα τὸν ἐπίπλουν τοῖς ἀθηναίοις ἐποιοῦντο. οἱ δ᾽
                        ὑπεχώρουν ἤδη πρύμναν κρουόμενοι καὶ ἅμα τὰς τῶν κερκυραίων ἐβούλοντο
                        προκαταφυγεῖν ὅτι μάλιστα, ἑαυτῶν σχολῇ τε ὑποχωρούντων καὶ πρὸς σφᾶς
                        τεταγμένων τῶν ἐναντίων.</p>
                    <p>ἡ μὲν οὖν ναυμαχία τοιαύτη γενομένη ἐτελεύτα ἐς ἡλίου δύσιν,</p>
                </div>
                <div
                    n="79"
                    type="chapter">
                    <p>καὶ οἱ κερκυραῖοι δείσαντες μὴ σφίσιν ἐπιπλεύσαντες ἐπὶ τὴν πόλιν ὡς
                        κρατοῦντες οἱ πολέμιοι ἢ τοὺς ἐκ τῆς νήσου ἀναλάβωσιν ἢ καὶ ἄλλο τι
                        νεωτερίσωσι, τούς τε ἐκ τῆς νήσου πάλιν ἐς τὸ ἥραιον διεκόμισαν καὶ τὴν
                        πόλιν ἐφύλασσον. οἱ δ᾽ ἐπὶ μὲν τὴν πόλιν οὐκ ἐτόλμησαν πλεῦσαι κρατοῦντες τῇ
                        ναυμαχίᾳ, τρεῖς δὲ καὶ δέκα ναῦς ἔχοντες τῶν κερκυραίων ἀπέπλευσαν ἐς τὴν
                        ἤπειρον, ὅθενπερ ἀνηγάγοντο. τῇ δ᾽ ὑστεραίᾳ ἐπὶ μὲν τὴν πόλιν οὐδὲν μᾶλλον
                        ἐπέπλεον, καίπερ ἐν πολλῇ ταραχῇ καὶ φόβῳ ὄντας καὶ βρασίδου παραινοῦντος,
                        ὡς λέγεται, ἀλκίδᾳ, ἰσοψήφου δὲ οὐκ ὄντος· ἐπὶ δὲ τὴν λευκίμμην τὸ
                        ἀκρωτήριον ἀποβάντες ἐπόρθουν τοὺς ἀγρούς.</p>
                </div>
                <div
                    n="80"
                    type="chapter">
                    <p>ὁ δὲ δῆμος τῶν κερκυραίων ἐν τούτῳ περιδεὴς γενόμενος μὴ ἐπιπλεύσωσιν αἱ
                        νῆες, τοῖς τε ἱκέταις ᾖσαν ἐς λόγους καὶ τοῖς ἄλλοις, ὅπως σωθήσεται ἡ
                        πόλις, καί τινας αὐτῶν ἔπεισαν ἐς τὰς ναῦς ἐσβῆναι· ἐπλήρωσαν γὰρ ὅμως
                        τριάκοντα προσδεχόμενοι τὸν ἐπίπλουν. οἱ δὲ πελοποννήσιοι μέχρι μέσου ἡμέρας
                        δῃώσαντες τὴν γῆν ἀπέπλευσαν, καὶ ὑπὸ νύκτα αὐτοῖς ἐφρυκτωρήθησαν ἑξήκοντα
                        νῆες ἀθηναίων προσπλέουσαι ἀπὸ λευκάδος· ἃς οἱ ἀθηναῖοι πυνθανόμενοι τὴν
                        στάσιν καὶ τὰς μετ᾽ ἀλκίδου ναῦς ἐπὶ κέρκυραν μελλούσας πλεῖν ἀπέστειλαν καὶ
                        εὐρυμέδοντα τὸν θουκλέους στρατηγόν.</p>
                </div>
                <div
                    n="81"
                    type="chapter">
                    <p>οἱ μὲν οὖν πελοποννήσιοι τῆς νυκτὸς εὐθὺς κατὰ τάχος ἐκομίζοντο ἐπ᾽ οἴκου
                        παρὰ τὴν γῆν· καὶ ὑπερενεγκόντες τὸν λευκαδίων ἰσθμὸν τὰς ναῦς, ὅπως μὴ
                        περιπλέοντες ὀφθῶσιν, ἀποκομίζονται. κερκυραῖοι δὲ αἰσθόμενοι τάς τε ἀττικὰς
                        ναῦς προσπλεούσας τάς τε τῶν πολεμίων οἰχομένας, λαβόντες τούς τε μεσσηνίους
                        ἐς τὴν πόλιν ἤγαγον πρότερον ἔξω ὄντας, καὶ τὰς ναῦς περιπλεῦσαι κελεύσαντες
                        ἃς ἐπλήρωσαν ἐς τὸν ὑλλαϊκὸν λιμένα, ἐν ὅσῳ περιεκομίζοντο, τῶν ἐχθρῶν εἴ
                        τινα λάβοιεν, ἀπέκτεινον· καὶ ἐκ τῶν νεῶν ὅσους ἔπεισαν ἐσβῆναι ἐκβιβάζοντες
                        ἀπεχρῶντο, ἐς τὸ ἥραιόν τε ἐλθόντες τῶν ἱκετῶν ὡς πεντήκοντα ἄνδρας δίκην
                        ὑποσχεῖν ἔπεισαν καὶ κατέγνωσαν πάντων θάνατον. οἱ δὲ πολλοὶ τῶν ἱκετῶν,
                        ὅσοι οὐκ ἐπείσθησαν, ὡς ἑώρων τὰ γιγνόμενα, διέφθειρον αὐτοῦ ἐν τῷ ἱερῷ
                        ἀλλήλους, καὶ ἐκ τῶν δένδρων τινὲς ἀπήγχοντο, οἱ δ᾽ ὡς ἕκαστοι ἐδύναντο
                        ἀνηλοῦντο. ἡμέρας τε ἑπτά, ἃς ἀφικόμενος ὁ εὐρυμέδων ταῖς ἑξήκοντα ναυσὶ
                        παρέμεινε, κερκυραῖοι σφῶν αὐτῶν τοὺς ἐχθροὺς δοκοῦντας εἶναι ἐφόνευον, τὴν
                        μὲν αἰτίαν ἐπιφέροντες τοῖς τὸν δῆμον καταλύουσιν, ἀπέθανον δέ τινες καὶ
                        ἰδίας ἔχθρας ἕνεκα, καὶ ἄλλοι χρημάτων σφίσιν ὀφειλομένων ὑπὸ τῶν λαβόντων·
                        πᾶσά τε ἰδέα κατέστη θανάτου, καὶ οἷον φιλεῖ ἐν τῷ τοιούτῳ γίγνεσθαι, οὐδὲν
                        ὅτι οὐ ξυνέβη καὶ ἔτι περαιτέρω. καὶ γὰρ πατὴρ παῖδα ἀπέκτεινε καὶ ἀπὸ τῶν
                        ἱερῶν ἀπεσπῶντο καὶ πρὸς αὐτοῖς ἐκτείνοντο, οἱ δέ τινες καὶ
                        περιοικοδομηθέντες ἐν τοῦ διονύσου τῷ ἱερῷ ἀπέθανον.</p>
                </div>
                <div
                    n="82"
                    type="chapter">
                    <p>οὕτως ὠμὴ<add>ἡ</add>στάσις προυχώρησε, καὶ ἔδοξε μᾶλλον, διότι ἐν τοῖς πρώτη
                        ἐγένετο, ἐπεὶ ὕστερόν γε καὶ πᾶν ὡς εἰπεῖν τὸ ἑλληνικὸν ἐκινήθη, διαφορῶν
                        οὐσῶν ἑκασταχοῦ τοῖς τε τῶν δήμων προστάταις τοὺς ἀθηναίους ἐπάγεσθαι καὶ
                        τοῖς ὀλίγοις τοὺς λακεδαιμονίους. καὶ ἐν μὲν εἰρήνῃ οὐκ ἂν ἐχόντων πρόφασιν
                        οὐδ᾽ ἑτοίμων παρακαλεῖν αὐτούς, πολεμουμένων δὲ καὶ ξυμμαχίας ἅμα ἑκατέροις
                        τῇ τῶν ἐναντίων κακώσει καὶ σφίσιν αὐτοῖς ἐκ τοῦ αὐτοῦ προσποιήσει ῥᾳδίως αἱ
                        ἐπαγωγαὶ τοῖς νεωτερίζειν τι βουλομένοις ἐπορίζοντο. καὶ ἐπέπεσε πολλὰ καὶ
                        χαλεπὰ κατὰ στάσιν ταῖς πόλεσι, γιγνόμενα μὲν καὶ αἰεὶ ἐσόμενα, ἕως ἂν ἡ
                        αὐτὴ φύσις ἀνθρώπων ᾖ, μᾶλλον δὲ καὶ ἡσυχαίτερα καὶ τοῖς εἴδεσι διηλλαγμένα,
                        ὡς ἂν ἕκασται αἱ μεταβολαὶ τῶν ξυντυχιῶν ἐφιστῶνται. ἐν μὲν γὰρ εἰρήνῃ καὶ
                        ἀγαθοῖς πράγμασιν αἵ τε πόλεις καὶ οἱ ἰδιῶται ἀμείνους τὰς γνώμας ἔχουσι διὰ
                        τὸ μὴ ἐς ἀκουσίους ἀνάγκας πίπτειν· ὁ δὲ πόλεμος ὑφελὼν τὴν εὐπορίαν τοῦ
                        καθ᾽ ἡμέραν βίαιος διδάσκαλος καὶ πρὸς τὰ παρόντα τὰς ὀργὰς τῶν πολλῶν
                        ὁμοιοῖ. ἐστασίαζέ τε οὖν τὰ τῶν πόλεων, καὶ τὰ ἐφυστερίζοντά που πύστει τῶν
                        προγενομένων πολὺ ἐπέφερε τὴν ὑπερβολὴν τοῦ καινοῦσθαι τὰς διανοίας τῶν τ᾽
                        ἐπιχειρήσεων περιτεχνήσει καὶ τῶν τιμωριῶν ἀτοπίᾳ. καὶ τὴν εἰωθυῖαν ἀξίωσιν
                        τῶν ὀνομάτων ἐς τὰ ἔργα ἀντήλλαξαν τῇ δικαιώσει. τόλμα μὲν γὰρ ἀλόγιστος
                        ἀνδρεία φιλέταιρος ἐνομίσθη, μέλλησις δὲ προμηθὴς δειλία εὐπρεπής, τὸ δὲ
                        σῶφρον τοῦ ἀνάνδρου πρόσχημα, καὶ τὸ πρὸς ἅπαν ξυνετὸν ἐπὶ πᾶν ἀργόν· τὸ δ᾽
                        ἐμπλήκτως ὀξὺ ἀνδρὸς μοίρᾳ προσετέθη, ἀσφαλείᾳ δὲ τὸ ἐπιβουλεύσασθαι
                        ἀποτροπῆς πρόφασις εὔλογος. καὶ ὁ μὲν χαλεπαίνων πιστὸς αἰεί, ὁ δ᾽ ἀντιλέγων
                        αὐτῷ ὕποπτος. ἐπιβουλεύσας δέ τις τυχὼν ξυνετὸς καὶ ὑπονοήσας ἔτι
                        δεινότερος· προβουλεύσας δὲ ὅπως μηδὲν αὐτῶν δεήσει, τῆς τε ἑταιρίας
                        διαλυτὴς καὶ τοὺς ἐναντίους ἐκπεπληγμένος. ἁπλῶς δὲ ὁ φθάσας τὸν μέλλοντα
                        κακόν τι δρᾶν ἐπῃνεῖτο, καὶ ὁ ἐπικελεύσας τὸν μὴ διανοούμενον. καὶ μὴν καὶ
                        τὸ ξυγγενὲς τοῦ ἑταιρικοῦ ἀλλοτριώτερον ἐγένετο διὰ τὸ ἑτοιμότερον εἶναι
                        ἀπροφασίστως τολμᾶν· οὐ γὰρ μετὰ τῶν κειμένων νόμων ὠφελίας αἱ τοιαῦται
                        ξύνοδοι, ἀλλὰ παρὰ τοὺς καθεστῶτας πλεονεξίᾳ. καὶ τὰς ἐς σφᾶς αὐτοὺς πίστεις
                        οὐ τῷ θείῳ νόμῳ μᾶλλον ἐκρατύνοντο ἢ τῷ κοινῇ τι παρανομῆσαι. τά τε ἀπὸ τῶν
                        ἐναντίων καλῶς λεγόμενα ἐνεδέχοντο ἔργων φυλακῇ, εἰ προύχοιεν, καὶ οὐ
                        γενναιότητι. ἀντιτιμωρήσασθαί τέ τινα περὶ πλείονος ἦν ἢ αὐτὸν μὴ προπαθεῖν.
                        καὶ ὅρκοι εἴ που ἄρα γένοιντο ξυναλλαγῆς, ἐν τῷ αὐτίκα πρὸς τὸ ἄπορον
                        ἑκατέρῳ διδόμενοι ἴσχυον οὐκ ἐχόντων ἄλλοθεν δύναμιν· ἐν δὲ τῷ παρατυχόντι ὁ
                        φθάσας θαρσῆσαι, εἰ ἴδοι ἄφαρκτον, ἥδιον διὰ τὴν πίστιν ἐτιμωρεῖτο ἢ ἀπὸ τοῦ
                        προφανοῦς, καὶ τό τε ἀσφαλὲς ἐλογίζετο καὶ ὅτι ἀπάτῃ περιγενόμενος ξυνέσεως
                        ἀγώνισμα προσελάμβανεν. ῥᾷον δ᾽ οἱ πολλοὶ κακοῦργοι ὄντες δεξιοὶ κέκληνται ἢ
                        ἀμαθεῖς ἀγαθοί, καὶ τῷ μὲν αἰσχύνονται, ἐπὶ δὲ τῷ ἀγάλλονται. πάντων δ᾽
                        αὐτῶν αἴτιον ἀρχὴ ἡ διὰ πλεονεξίαν καὶ φιλοτιμίαν· ἐκ δ᾽ αὐτῶν καὶ ἐς τὸ
                        φιλονικεῖν καθισταμένων τὸ πρόθυμον. οἱ γὰρ ἐν ταῖς πόλεσι προστάντες μετὰ
                        ὀνόματος ἑκάτεροι εὐπρεποῦς, πλήθους τε ἰσονομίας πολιτικῆς καὶ
                        ἀριστοκρατίας σώφρονος προτιμήσει, τὰ μὲν κοινὰ λόγῳ θεραπεύοντες ἆθλα
                        ἐποιοῦντο, παντὶ δὲ τρόπῳ ἀγωνιζόμενοι ἀλλήλων περιγίγνεσθαι ἐτόλμησάν τε τὰ
                        δεινότατα ἐπεξῇσάν τε τὰς τιμωρίας ἔτι μείζους, οὐ μέχρι τοῦ δικαίου καὶ τῇ
                        πόλει ξυμφόρου προτιθέντες, ἐς δὲ τὸ ἑκατέροις που αἰεὶ ἡδονὴν ἔχον
                        ὁρίζοντες, καὶ ἢ μετὰ ψήφου ἀδίκου καταγνώσεως ἢ χειρὶ κτώμενοι τὸ κρατεῖν
                        ἑτοῖμοι ἦσαν τὴν αὐτίκα φιλονικίαν ἐκπιμπλάναι. ὥστε εὐσεβείᾳ μὲν οὐδέτεροι
                        ἐνόμιζον, εὐπρεπείᾳ δὲ λόγου οἷς ξυμβαίη ἐπιφθόνως τι διαπράξασθαι, ἄμεινον
                        ἤκουον. τὰ δὲ μέσα τῶν πολιτῶν ὑπ᾽ ἀμφοτέρων ἢ ὅτι οὐ ξυνηγωνίζοντο ἢ φθόνῳ
                        τοῦ περιεῖναι διεφθείροντο.</p>
                </div>
                <div
                    n="83"
                    type="chapter">
                    <p>οὕτω πᾶσα ἰδέα κατέστη κακοτροπίας διὰ τὰς στάσεις τῷ ἑλληνικῷ, καὶ τὸ
                        εὔηθες, οὗ τὸ γενναῖον πλεῖστον μετέχει, καταγελασθὲν ἠφανίσθη, τὸ δὲ
                        ἀντιτετάχθαι ἀλλήλοις τῇ γνώμῃ ἀπίστως ἐπὶ πολὺ διήνεγκεν· οὐ γὰρ ἦν ὁ
                        διαλύσων οὔτε λόγος ἐχυρὸς οὔτε ὅρκος φοβερός, κρείσσους δὲ ὄντες ἅπαντες
                        λογισμῷ ἐς τὸ ἀνέλπιστον τοῦ βεβαίου μὴ παθεῖν μᾶλλον προυσκόπουν ἢ
                        πιστεῦσαι ἐδύναντο. καὶ οἱ φαυλότεροι γνώμην ὡς τὰ πλείω περιεγίγνοντο· τῷ
                        γὰρ δεδιέναι τό τε αὑτῶν ἐνδεὲς καὶ τὸ τῶν ἐναντίων ξυνετόν, μὴ λόγοις τε
                        ἥσσους ὦσι καὶ ἐκ τοῦ πολυτρόπου αὐτῶν τῆς γνώμης φθάσωσι
                        προεπιβουλευόμενοι, τολμηρῶς πρὸς τὰ ἔργα ἐχώρουν. οἱ δὲ καταφρονοῦντες κἂν
                        προαισθέσθαι καὶ ἔργῳ οὐδὲν σφᾶς δεῖν λαμβάνειν ἃ γνώμῃ ἔξεστιν, ἄφαρκτοι
                        μᾶλλον διεφθείροντο.</p>
                </div>
                <div
                    n="84"
                    type="chapter">
                    <p><add>ἐν δ᾽ οὖν τῇ κερκύρᾳ τὰ πολλὰ αὐτῶν προυτολμήθη, καὶ ὁπόσα ὕβρει μὲν
                            ἀρχόμενοι τὸ πλέον ἢ σωφροσύνῃ ὑπὸ τῶν τὴν τιμωρίαν παρασχόντων οἱ
                            ἀνταμυνόμενοι δράσειαν, πενίας δὲ τῆς εἰωθυίας ἀπαλλαξείοντές τινες,
                            μάλιστα δ᾽ ἂν διὰ πάθους, ἐπιθυμοῦντες τὰ τῶν πέλας ἔχειν, παρὰ δίκην
                            γιγνώσκοιεν, οἵ τε μὴ ἐπὶ πλεονεξίᾳ, ἀπὸ ἴσου δὲ μάλιστα ἐπιόντες
                            ἀπαιδευσίᾳ ὀργῆς πλεῖστον ἐκφερόμενοι ὠμῶς καὶ ἀπαραιτήτως ἐπέλθοιεν.
                            ξυνταραχθέντος τε τοῦ βίου ἐς τὸν καιρὸν τοῦτον τῇ πόλει καὶ τῶν νόμων
                            κρατήσασα ἡ ἀνθρωπεία φύσις, εἰωθυῖα καὶ παρὰ τοὺς νόμους ἀδικεῖν,
                            ἀσμένη ἐδήλωσεν ἀκρατὴς μὲν ὀργῆς οὖσα, κρείσσων δὲ τοῦ δικαίου, πολεμία
                            δὲ τοῦ προύχοντος· οὐ γὰρ ἂν τοῦ τε ὁσίου τὸ τιμωρεῖσθαι προυτίθεσαν τοῦ
                            τε μὴ ἀδικεῖν τὸ κερδαίνειν, ἐν ᾧ μὴ βλάπτουσαν ἰσχὺν εἶχε τὸ φθονεῖν.
                            ἀξιοῦσί τε τοὺς κοινοὺς περὶ τῶν τοιούτων οἱ ἄνθρωποι νόμους, ἀφ᾽ ὧν
                            ἅπασιν ἐλπὶς ὑπόκειται σφαλεῖσι κἂν αὐτοὺς διασῴζεσθαι, ἐν ἄλλων
                            τιμωρίαις προκαταλύειν καὶ μὴ ὑπολείπεσθαι, εἴ ποτε ἄρα τις κινδυνεύσας
                            τινὸς δεήσεται αὐτῶν.</add></p>
                </div>
                <div
                    n="85"
                    type="chapter">
                    <p>οἱ μὲν οὖν κατὰ τὴν πόλιν κερκυραῖοι τοιαύταις ὀργαῖς ταῖς πρώταις ἐς
                        ἀλλήλους ἐχρήσαντο, καὶ ὁ εὐρυμέδων καὶ οἱ ἀθηναῖοι ἀπέπλευσαν ταῖς ναυσίν·
                        ὕστερον δὲ οἱ φεύγοντες τῶν κερκυραίων<add>διεσώθησαν γὰρ αὐτῶν ἐς
                            πεντακοσίους</add>τείχη τε λαβόντες, ἃ ἦν ἐν τῇ ἠπείρῳ, ἐκράτουν τῆς
                        πέραν οἰκείας γῆς καὶ ἐξ αὐτῆς ὁρμώμενοι ἐλῄζοντο τοὺς ἐν τῇ νήσῳ καὶ πολλὰ
                        ἔβλαπτον, καὶ λιμὸς ἰσχυρὸς ἐγένετο ἐν τῇ πόλει. ἐπρεσβεύοντο δὲ καὶ ἐς τὴν
                        λακεδαίμονα καὶ κόρινθον περὶ καθόδου· καὶ ὡς οὐδὲν αὐτοῖς ἐπράσσετο,
                        ὕστερον χρόνῳ πλοῖα καὶ ἐπικούρους παρασκευασάμενοι διέβησαν ἐς τὴν νῆσον
                        ἑξακόσιοι μάλιστα οἱ πάντες, καὶ τὰ πλοῖα ἐμπρήσαντες, ὅπως ἀπόγνοια ᾖ τοῦ
                        ἄλλο τι ἢ κρατεῖν τῆς γῆς, ἀναβάντες ἐς τὸ ὄρος τὴν ἰστώνην, τεῖχος
                        ἐνοικοδομησάμενοι ἔφθειρον τοὺς ἐν τῇ πόλει καὶ τῆς γῆς ἐκράτουν.</p>
                </div>
                <div
                    n="86"
                    type="chapter">
                    <p>τοῦ δ᾽ αὐτοῦ θέρους τελευτῶντος ἀθηναῖοι εἴκοσι ναῦς ἔστειλαν ἐς σικελίαν καὶ
                        λάχητα τὸν μελανώπου στρατηγὸν αὐτῶν καὶ χαροιάδην τὸν εὐφιλήτου. οἱ γὰρ
                        συρακόσιοι καὶ λεοντῖνοι ἐς πόλεμον ἀλλήλοις καθέστασαν. ξύμμαχοι δὲ τοῖς
                        μὲν συρακοσίοις ἦσαν πλὴν καμαριναίων αἱ ἄλλαι δωρίδες πόλεις, αἵπερ καὶ
                        πρὸς τὴν τῶν λακεδαιμονίων τὸ πρῶτον ἀρχομένου τοῦ πολέμου ξυμμαχίαν
                        ἐτάχθησαν, οὐ μέντοι ξυνεπολέμησάν γε, τοῖς δὲ λεοντίνοις αἱ χαλκιδικαὶ
                        πόλεις καὶ καμάρινα· τῆς δὲ ἰταλίας λοκροὶ μὲν συρακοσίων ἦσαν, ῥηγῖνοι δὲ
                        κατὰ τὸ ξυγγενὲς λεοντίνων. ἐς οὖν τὰς ἀθήνας πέμψαντες οἱ τῶν λεοντίνων
                        ξύμμαχοι κατά τε παλαιὰν ξυμμαχίαν καὶ ὅτι ἴωνες ἦσαν πείθουσι τοὺς
                        ἀθηναίους πέμψαι σφίσι ναῦς· ὑπὸ γὰρ τῶν συρακοσίων τῆς τε γῆς εἴργοντο καὶ
                        τῆς θαλάσσης. καὶ ἔπεμψαν οἱ ἀθηναῖοι τῆς μὲν οἰκειότητος προφάσει,
                        βουλόμενοι δὲ μήτε σῖτον ἐς τὴν πελοπόννησον ἄγεσθαι αὐτόθεν πρόπειράν τε
                        ποιούμενοι εἰ σφίσι δυνατὰ εἴη τὰ ἐν τῇ σικελίᾳ πράγματα ὑποχείρια γενέσθαι.
                        καταστάντες οὖν ἐς ῥήγιον τῆς ἰταλίας τὸν πόλεμον ἐποιοῦντο μετὰ τῶν
                        ξυμμάχων. καὶ τὸ θέρος ἐτελεύτα.</p>
                </div>
                <div
                    n="87"
                    type="chapter">
                    <p>τοῦ δ᾽ ἐπιγιγνομένου χειμῶνος ἡ νόσος τὸ δεύτερον ἐπέπεσε τοῖς ἀθηναίοις,
                        ἐκλιποῦσα μὲν οὐδένα χρόνον τὸ παντάπασιν, ἐγένετο δέ τις ὅμως διοκωχή.
                        παρέμεινε δὲ τὸ μὲν ὕστερον οὐκ ἔλασσον ἐνιαυτοῦ, τὸ δὲ πρότερον καὶ δύο
                        ἔτη, ὥστε ἀθηναίους γε μὴ εἶναι ὅτι μᾶλλον τούτου ἐπίεσε καὶ ἐκάκωσε τὴν
                        δύναμιν· τετρακοσίων γὰρ ὁπλιτῶν καὶ τετρακισχιλίων οὐκ ἐλάσσους ἀπέθανον ἐκ
                        τῶν τάξεων καὶ τριακοσίων ἱππέων, τοῦ δὲ ἄλλου ὄχλου ἀνεξεύρετος ἀριθμός.
                        ἐγένοντο δὲ καὶ οἱ πολλοὶ σεισμοὶ τότε τῆς γῆς, ἔν τε ἀθήναις καὶ ἐν εὐβοίᾳ
                        καὶ ἐν βοιωτοῖς καὶ μάλιστα ἐν ὀρχομενῷ τῷ βοιωτίῳ.</p>
                </div>
                <div
                    n="88"
                    type="chapter">
                    <p>καὶ οἱ μὲν ἐν σικελίᾳ ἀθηναῖοι καὶ ῥηγῖνοι τοῦ αὐτοῦ χειμῶνος τριάκοντα ναυσὶ
                        στρατεύουσιν ἐπὶ τὰς αἰόλου νήσους καλουμένας· θέρους γὰρ δι᾽ ἀνυδρίαν
                        ἀδύνατα ἦν ἐπιστρατεύειν. νέμονται δὲ λιπαραῖοι αὐτάς, κνιδίων ἄποικοι
                        ὄντες. οἰκοῦσι δ᾽ ἐν μιᾷ τῶν νήσων οὐ μεγάλῃ, καλεῖται δὲ λιπάρα· τὰς δὲ
                        ἄλλας ἐκ ταύτης ὁρμώμενοι γεωργοῦσι, διδύμην καὶ στρογγύλην καὶ ἱεράν.
                        νομίζουσι δὲ οἱ ἐκείνῃ ἄνθρωποι ἐν τῇ ἱερᾷ ὡς ὁ ἥφαιστος χαλκεύει, ὅτι τὴν
                        νύκτα φαίνεται πῦρ ἀναδιδοῦσα πολὺ καὶ τὴν ἡμέραν καπνόν. κεῖνται δὲ αἱ
                        νῆσοι αὗται κατὰ τὴν σικελῶν καὶ μεσσηνίων γῆν, ξύμμαχοι δ᾽ ἦσαν συρακοσίων.
                        τεμόντες δ᾽ οἱ ἀθηναῖοι τὴν γῆν, ὡς οὐ προσεχώρουν, ἀπέπλευσαν ἐς τὸ ῥήγιον.
                        καὶ ὁ χειμὼν ἐτελεύτα, καὶ πέμπτον ἔτος τῷ πολέμῳ ἐτελεύτα τῷδε ὃν
                        θουκυδίδης ξυνέγραψεν.</p>
                </div>
                <div
                    n="89"
                    type="chapter">
                    <p>τοῦ δ᾽ ἐπιγιγνομένου θέρους πελοποννήσιοι καὶ οἱ ξύμμαχοι μέχρι μὲν τοῦ
                        ἰσθμοῦ ἦλθον ὡς ἐς τὴν ἀττικὴν ἐσβαλοῦντες, ἄγιδος τοῦ ἀρχιδάμου ἡγουμένου
                        λακεδαιμονίων βασιλέως, σεισμῶν δὲ γενομένων πολλῶν ἀπετράποντο πάλιν καὶ
                        οὐκ ἐγένετο ἐσβολή. καὶ περὶ τούτους τοὺς χρόνους, τῶν σεισμῶν κατεχόντων,
                        τῆς εὐβοίας ἐν ὀροβίαις ἡ θάλασσα ἐπανελθοῦσα ἀπὸ τῆς τότε οὔσης γῆς καὶ
                        κυματωθεῖσα ἐπῆλθε τῆς πόλεως μέρος τι, καὶ τὸ μὲν κατέκλυσε, τὸ δ᾽
                        ὑπενόστησε, καὶ θάλασσα νῦν ἐστὶ πρότερον οὖσα γῆ· καὶ ἀνθρώπους διέφθειρεν
                        ὅσοι μὴ ἐδύναντο φθῆναι πρὸς τὰ μετέωρα ἀναδραμόντες. καὶ περὶ ἀταλάντην τὴν
                        ἐπὶ λοκροῖς τοῖς ὀπουντίοις νῆσον παραπλησία γίγνεται ἐπίκλυσις, καὶ τοῦ τε
                        φρουρίου τῶν ἀθηναίων παρεῖλε καὶ δύο νεῶν ἀνειλκυσμένων τὴν ἑτέραν
                        κατέαξεν. ἐγένετο δὲ καὶ ἐν πεπαρήθῳ κύματος ἐπαναχώρησίς τις, οὐ μέντοι
                        ἐπέκλυσέ γε· καὶ σεισμὸς τοῦ τείχους τι κατέβαλε καὶ τὸ πρυτανεῖον καὶ ἄλλας
                        οἰκίας ὀλίγας. αἴτιον δ᾽ ἔγωγε νομίζω τοῦ τοιούτου, ᾗ ἰσχυρότατος ὁ σεισμὸς
                        ἐγένετο, κατὰ τοῦτο ἀποστέλλειν τε τὴν θάλασσαν καὶ ἐξαπίνης πάλιν
                        ἐπισπωμένην βιαιότερον τὴν ἐπίκλυσιν ποιεῖν· ἄνευ δὲ σεισμοῦ οὐκ ἄν μοι
                        δοκεῖ τὸ τοιοῦτο ξυμβῆναι γενέσθαι.</p>
                </div>
                <div
                    n="90"
                    type="chapter">
                    <p>τοῦ δ᾽ αὐτοῦ θέρους ἐπολέμουν μὲν καὶ ἄλλοι, ὡς ἑκάστοις ξυνέβαινεν, ἐν τῇ
                        σικελίᾳ καὶ αὐτοὶ οἱ σικελιῶται ἐπ᾽ ἀλλήλους στρατεύοντες καὶ οἱ ἀθηναῖοι
                        ξὺν τοῖς σφετέροις ξυμμάχοις· ἃ δὲ λόγου μάλιστα ἄξια ἢ μετὰ τῶν ἀθηναίων οἱ
                        ξύμμαχοι ἔπραξαν ἢ πρὸς τοὺς ἀθηναίους οἱ ἀντιπόλεμοι, τούτων μνησθήσομαι.
                        χαροιάδου γὰρ ἤδη τοῦ ἀθηναίων στρατηγοῦ τεθνηκότος ὑπὸ συρακοσίων πολέμῳ
                        λάχης ἅπασαν ἔχων τῶν νεῶν τὴν ἀρχὴν ἐστράτευσε μετὰ τῶν ξυμμάχων ἐπὶ μυλὰς
                        τὰς μεσσηνίων. ἔτυχον δὲ δύο φυλαὶ ἐν ταῖς μυλαῖς τῶν μεσσηνίων φρουροῦσαι
                        καί τινα καὶ ἐνέδραν πεποιημέναι τοῖς ἀπὸ τῶν νεῶν. οἱ δὲ ἀθηναῖοι καὶ οἱ
                        ξύμμαχοι τούς τε ἐκ τῆς ἐνέδρας τρέπουσι καὶ διαφθείρουσι πολλούς, καὶ τῷ
                        ἐρύματι προσβαλόντες ἠνάγκασαν ὁμολογίᾳ τήν τε ἀκρόπολιν παραδοῦναι καὶ ἐπὶ
                        μεσσήνην ξυστρατεῦσαι. καὶ μετὰ τοῦτο ἐπελθόντων οἱ μεσσήνιοι τῶν τε
                        ἀθηναίων καὶ τῶν ξυμμάχων προσεχώρησαν καὶ αὐτοί, ὁμήρους τε δόντες καὶ τὰ
                        ἄλλα πιστὰ παρασχόμενοι.</p>
                </div>
                <div
                    n="91"
                    type="chapter">
                    <p>τοῦ δ᾽ αὐτοῦ θέρους οἱ ἀθηναῖοι τριάκοντα μὲν ναῦς ἔστειλαν περὶ
                        πελοπόννησον, ὧν ἐστρατήγει δημοσθένης τε ὁ ἀλκισθένους καὶ προκλῆς ὁ
                        θεοδώρου, ἑξήκοντα δὲ ἐς μῆλον καὶ δισχιλίους ὁπλίτας· ἐστρατήγει δὲ αὐτῶν
                        νικίας ὁ νικηράτου. τοὺς γὰρ μηλίους ὄντας νησιώτας καὶ οὐκ ἐθέλοντας
                        ὑπακούειν οὐδὲ ἐς τὸ αὑτῶν ξυμμαχικὸν ἰέναι ἐβούλοντο προσαγαγέσθαι. ὡς δὲ
                        αὐτοῖς δῃουμένης τῆς γῆς οὐ προσεχώρουν, ἄραντες ἐκ τῆς μήλου αὐτοὶ μὲν
                        ἔπλευσαν ἐς ὠρωπὸν τῆς γραϊκῆς, ὑπὸ νύκτα δὲ σχόντες εὐθὺς ἐπορεύοντο οἱ
                        ὁπλῖται ἀπὸ τῶν νεῶν πεζῇ ἐς τάναγραν τῆς βοιωτίας. οἱ δὲ ἐκ τῆς πόλεως
                        πανδημεὶ ἀθηναῖοι, ἱππονίκου τε τοῦ καλλίου στρατηγοῦντος καὶ εὐρυμέδοντος
                        τοῦ θουκλέους, ἀπὸ σημείου ἐς τὸ αὐτὸ κατὰ γῆν ἀπήντων. καὶ
                        στρατοπεδευσάμενοι ταύτην τὴν ἡμέραν ἐν τῇ τανάγρᾳ ἐδῄουν καὶ ἐνηυλίσαντο.
                        καὶ τῇ ὑστεραίᾳ μάχῃ κρατήσαντες τοὺς ἐπεξελθόντας τῶν ταναγραίων καὶ
                        θηβαίων τινὰς προσβεβοηθηκότας καὶ ὅπλα λαβόντες καὶ τροπαῖον στήσαντες
                        ἀνεχώρησαν, οἱ μὲν ἐς τὴν πόλιν, οἱ δὲ ἐπὶ τὰς ναῦς. καὶ παραπλεύσας ὁ
                        νικίας ταῖς ἑξήκοντα ναυσὶ τῆς λοκρίδος τὰ ἐπιθαλάσσια ἔτεμε καὶ ἀνεχώρησεν
                        ἐπ᾽ οἴκου.</p>
                </div>
                <div
                    n="92"
                    type="chapter">
                    <p>ὑπὸ δὲ τὸν χρόνον τοῦτον λακεδαιμόνιοι ἡράκλειαν τὴν ἐν τραχινίᾳ ἀποικίαν
                        καθίσταντο ἀπὸ τοιᾶσδε γνώμης. μηλιῆς οἱ ξύμπαντες εἰσὶ μὲν τρία μέρη,
                        παράλιοι ἰριῆς τραχίνιοι· τούτων δὲ οἱ τραχίνιοι πολέμῳ ἐφθαρμένοι ὑπὸ
                        οἰταίων ὁμόρων ὄντων, τὸ πρῶτον μελλήσαντες ἀθηναίοις προσθεῖναι σφᾶς
                        αὐτούς, δείσαντες δὲ μὴ οὐ σφίσι πιστοὶ ὦσι, πέμπουσιν ἐς λακεδαίμονα,
                        ἑλόμενοι πρεσβευτὴν τεισαμενόν. ξυνεπρεσβεύοντο δὲ αὐτοῖς καὶ δωριῆς, ἡ
                        μητρόπολις τῶν λακεδαιμονίων, τῶν αὐτῶν δεόμενοι· ὑπὸ γὰρ τῶν οἰταίων καὶ
                        αὐτοὶ ἐφθείροντο. ἀκούσαντες δὲ οἱ λακεδαιμόνιοι γνώμην εἶχον τὴν ἀποικίαν
                        ἐκπέμπειν, τοῖς τε τραχινίοις βουλόμενοι καὶ τοῖς δωριεῦσι τιμωρεῖν, καὶ ἅμα
                        τοῦ πρὸς ἀθηναίους πολέμου καλῶς αὐτοῖς ἐδόκει ἡ πόλις καθίστασθαι· ἐπί τε
                        γὰρ τῇ εὐβοίᾳ ναυτικὸν παρασκευασθῆναι ἄν, ὥστ᾽ ἐκ βραχέος τὴν διάβασιν
                        γίγνεσθαι, τῆς τε ἐπὶ θρᾴκης παρόδου χρησίμως ἕξειν. τό τε ξύμπαν ὥρμηντο τὸ
                        χωρίον κτίζειν. πρῶτον μὲν οὖν ἐν δελφοῖς τὸν θεὸν ἐπήροντο, κελεύοντος δὲ
                        ἐξέπεμψαν τοὺς οἰκήτορας αὑτῶν τε καὶ τῶν περιοίκων, καὶ τῶν ἄλλων ἑλλήνων
                        τὸν βουλόμενον ἐκέλευον ἕπεσθαι πλὴν ἰώνων καὶ ἀχαιῶν καὶ ἔστιν ὧν ἄλλων
                        ἐθνῶν. οἰκισταὶ δὲ τρεῖς λακεδαιμονίων ἡγήσαντο, λέων καὶ ἀλκίδας καὶ
                        δαμάγων. καταστάντες δὲ ἐτείχισαν τὴν πόλιν ἐκ καινῆς, ἣ νῦν ἡράκλεια
                        καλεῖται, ἀπέχουσα θερμοπυλῶν σταδίους μάλιστα τεσσαράκοντα, τῆς δὲ θαλάσσης
                        εἴκοσι. νεώριά τε παρεσκευάζοντο, καὶ εἶρξαν τὸ κατὰ θερμοπύλας κατ᾽ αὐτὸ τὸ
                        στενόν, ὅπως εὐφύλακτα αὐτοῖς εἴη.</p>
                </div>
                <div
                    n="93"
                    type="chapter">
                    <p>οἱ δὲ ἀθηναῖοι τῆς πόλεως ταύτης ξυνοικιζομένης τὸ πρῶτον ἔδεισάν τε καὶ
                        ἐνόμισαν ἐπὶ τῇ εὐβοίᾳ μάλιστα καθίστασθαι, ὅτι βραχύς ἐστιν ὁ διάπλους πρὸς
                        τὸ κήναιον τῆς εὐβοίας. ἔπειτα μέντοι παρὰ δόξαν αὐτοῖς ἀπέβη· οὐ γὰρ
                        ἐγένετο ἀπ᾽ αὐτῆς δεινὸν οὐδέν. αἴτιον δὲ ἦν οἵ τε θεσσαλοὶ ἐν δυνάμει ὄντες
                        τῶν ταύτῃ χωρίων, καὶ ὧν ἐπὶ τῇ γῇ ἐκτίζετο, φοβούμενοι μὴ σφίσι μεγάλῃ
                        ἰσχύι παροικῶσιν, ἔφθειρον καὶ διὰ παντὸς ἐπολέμουν ἀνθρώποις
                        νεοκαταστάτοις, ἕως ἐξετρύχωσαν γενομένους τὸ πρῶτον καὶ πάνυ
                            πολλούς<add>πᾶς γάρ τις λακεδαιμονίων οἰκιζόντων θαρσαλέως ᾔει, βέβαιον
                            νομίζων τὴν πόλιν</add>· οὐ μέντοι ἥκιστα οἱ ἄρχοντες αὐτῶν τῶν
                        λακεδαιμονίων οἱ ἀφικνούμενοι τὰ πράγματά τε ἔφθειρον καὶ ἐς ὀλιγανθρωπίαν
                        κατέστησαν, ἐκφοβήσαντες τοὺς πολλοὺς χαλεπῶς τε καὶ ἔστιν ἃ οὐ καλῶς
                        ἐξηγούμενοι, ὥστε ῥᾷον ἤδη αὐτῶν οἱ πρόσοικοι ἐπεκράτουν.</p>
                </div>
                <div
                    n="94"
                    type="chapter">
                    <p>τοῦ δ᾽ αὐτοῦ θέρους, καὶ περὶ τὸν αὐτὸν χρόνον ὃν ἐν τῇ μήλῳ οἱ ἀθηναῖοι
                        κατείχοντο, καὶ οἱ ἀπὸ τῶν τριάκοντα νεῶν ἀθηναῖοι περὶ πελοπόννησον ὄντες
                        πρῶτον ἐν ἐλλομενῷ τῆς λευκαδίας φρουρούς τινας λοχήσαντες διέφθειραν,
                        ἔπειτα ὕστερον ἐπὶ λευκάδα μείζονι στόλῳ ἦλθον, ἀκαρνᾶσί τε πᾶσιν, οἳ
                        πανδημεὶ πλὴν οἰνιαδῶν ξυνέσποντο, καὶ ζακυνθίοις καὶ κεφαλλῆσι καὶ
                        κερκυραίων πέντε καὶ δέκα ναυσίν. καὶ οἱ μὲν λευκάδιοι τῆς τε ἔξω γῆς
                        δῃουμένης καὶ τῆς ἐντὸς τοῦ ἰσθμοῦ, ἐν ᾗ καὶ ἡ λευκάς ἐστι καὶ τὸ ἱερὸν τοῦ
                        ἀπόλλωνος, πλήθει βιαζόμενοι ἡσύχαζον· οἱ δὲ ἀκαρνᾶνες ἠξίουν δημοσθένη τὸν
                        στρατηγὸν τῶν ἀθηναίων ἀποτειχίζειν αὐτούς, νομίζοντες ῥᾳδίως γ᾽ ἂν
                        ἐκπολιορκῆσαι καὶ πόλεως αἰεὶ σφίσι πολεμίας ἀπαλλαγῆναι. δημοσθένης δ᾽
                        ἀναπείθεται κατὰ τὸν χρόνον τοῦτον ὑπὸ μεσσηνίων ὡς καλὸν αὐτῷ στρατιᾶς
                        τοσαύτης ξυνειλεγμένης αἰτωλοῖς ἐπιθέσθαι, ναυπάκτῳ τε πολεμίοις οὖσι καί,
                        ἢν κρατήσῃ αὐτῶν, ῥᾳδίως καὶ τὸ ἄλλο ἠπειρωτικὸν τὸ ταύτῃ ἀθηναίοις
                        προσποιήσειν. τὸ γὰρ ἔθνος μέγα μὲν εἶναι τὸ τῶν αἰτωλῶν καὶ μάχιμον, οἰκοῦν
                        δὲ κατὰ κώμας ἀτειχίστους, καὶ ταύτας διὰ πολλοῦ, καὶ σκευῇ ψιλῇ χρώμενον οὐ
                        χαλεπὸν ἀπέφαινον, πρὶν ξυμβοηθῆσαι, καταστραφῆναι. ἐπιχειρεῖν δ᾽ ἐκέλευον
                        πρῶτον μὲν ἀποδωτοῖς, ἔπειτα δὲ ὀφιονεῦσι καὶ μετὰ τούτους εὐρυτᾶσιν, ὅπερ
                        μέγιστον μέρος ἐστὶ τῶν αἰτωλῶν, ἀγνωστότατοι δὲ γλῶσσαν καὶ ὠμοφάγοι εἰσίν,
                        ὡς λέγονται· τούτων γὰρ ληφθέντων ῥᾳδίως καὶ τἆλλα προσχωρήσειν.</p>
                </div>
                <div
                    n="95"
                    type="chapter">
                    <p>ὁ δὲ τῶν μεσσηνίων χάριτι πεισθεὶς καὶ μάλιστα νομίσας ἄνευ τῆς τῶν ἀθηναίων
                        δυνάμεως τοῖς ἠπειρώταις ξυμμάχοις μετὰ τῶν αἰτωλῶν δύνασθαι ἂν κατὰ γῆν
                        ἐλθεῖν ἐπὶ βοιωτοὺς διὰ λοκρῶν τῶν ὀζολῶν ἐς κυτίνιον τὸ δωρικόν, ἐν δεξιᾷ
                        ἔχων τὸν παρνασσόν, ἕως καταβαίη ἐς φωκέας, οἳ προθύμως ἐδόκουν κατὰ τὴν
                        ἀθηναίων αἰεί ποτε φιλίαν ξυστρατεύσειν ἢ κἂν βίᾳ προσαχθῆναι<add>καὶ
                            φωκεῦσιν ἤδη ὅμορος ἡ βοιωτία ἐστίν</add>, ἄρας οὖν ξύμπαντι τῷ
                        στρατεύματι ἀπὸ τῆς λευκάδος ἀκόντων τῶν ἀκαρνάνων παρέπλευσεν ἐς σόλλιον.
                        κοινώσας δὲ τὴν ἐπίνοιαν τοῖς ἀκαρνᾶσιν, ὡς οὐ προσεδέξαντο διὰ τῆς λευκάδος
                        τὴν οὐ περιτείχισιν, αὐτὸς τῇ λοιπῇ στρατιᾷ, κεφαλλῆσι καὶ μεσσηνίοις καὶ
                        ζακυνθίοις καὶ ἀθηναίων τριακοσίοις τοῖς ἐπιβάταις τῶν σφετέρων νεῶν<add>αἱ
                            γὰρ πέντε καὶ δέκα τῶν κερκυραίων ἀπῆλθον νῆες</add>, ἐστράτευσεν ἐπ᾽
                        αἰτωλούς. ὡρμᾶτο δὲ ἐξ οἰνεῶνος τῆς λοκρίδος. οἱ δὲ ὀζόλαι οὗτοι λοκροὶ
                        ξύμμαχοι ἦσαν, καὶ ἔδει αὐτοὺς πανστρατιᾷ ἀπαντῆσαι τοῖς ἀθηναίοις ἐς τὴν
                        μεσόγειαν· ὄντες γὰρ ὅμοροι τοῖς αἰτωλοῖς καὶ ὁμόσκευοι μεγάλη ὠφελία
                        ἐδόκουν εἶναι ξυστρατεύοντες μάχης τε ἐμπειρίᾳ τῆς ἐκείνων καὶ χωρίων.</p>
                </div>
                <div
                    n="96"
                    type="chapter">
                    <p>αὐλισάμενος δὲ τῷ στρατῷ ἐν τοῦ διὸς τοῦ νεμείου τῷ ἱερῷ, ἐν ᾧ ἡσίοδος ὁ
                        ποιητὴς λέγεται ὑπὸ τῶν ταύτῃ ἀποθανεῖν, χρησθὲν αὐτῷ ἐν νεμέᾳ τοῦτο παθεῖν,
                        ἅμα τῇ ἕῳ ἄρας ἐπορεύετο ἐς τὴν αἰτωλίαν. καὶ αἱρεῖ τῇ πρώτῃ ἡμέρᾳ
                        ποτιδανίαν καὶ τῇ δευτέρᾳ κροκύλειον καὶ τῇ τρίτῃ τείχιον, ἔμενέ τε αὐτοῦ
                        καὶ τὴν λείαν ἐς εὐπάλιον τῆς λοκρίδος ἀπέπεμψεν· τὴν γὰρ γνώμην εἶχε τὰ
                        ἄλλα καταστρεψάμενος οὕτως ἐπὶ ὀφιονέας, εἰ μὴ βούλοιντο ξυγχωρεῖν, ἐς
                        ναύπακτον ἐπαναχωρήσας στρατεῦσαι ὕστερον.</p>
                    <p>τοὺς δὲ αἰτωλοὺς οὐκ ἐλάνθανεν αὕτη ἡ παρασκευὴ οὔτε ὅτε τὸ πρῶτον
                        ἐπεβουλεύετο, ἐπειδή τε ὁ στρατὸς ἐσεβεβλήκει, πολλῇ χειρὶ ἐπεβοήθουν
                        πάντες, ὥστε καὶ οἱ ἔσχατοι ὀφιονέων οἱ πρὸς τὸν μηλιακὸν κόλπον καθήκοντες
                        βωμιῆς καὶ καλλιῆς ἐβοήθησαν.</p>
                </div>
                <div
                    n="97"
                    type="chapter">
                    <p>τῷ δὲ δημοσθένει τοιόνδε τι οἱ μεσσήνιοι παρῄνουν· ὅπερ καὶ τὸ πρῶτον
                        ἀναδιδάσκοντες αὐτὸν τῶν αἰτωλῶν ὡς εἴη ῥᾳδία ἡ αἵρεσις, ἰέναι ἐκέλευον ὅτι
                        τάχιστα ἐπὶ τὰς κώμας καὶ μὴ μένειν ἕως ἂν ξύμπαντες ἁθροισθέντες
                        ἀντιτάξωνται, τὴν δ᾽ ἐν ποσὶν αἰεὶ πειρᾶσθαι αἱρεῖν. ὁ δὲ τούτοις τε
                        πεισθεὶς καὶ τῇ τύχῃ ἐλπίσας, ὅτι οὐδὲν αὐτῷ ἠναντιοῦτο, τοὺς λοκροὺς οὐκ
                        ἀναμείνας οὓς αὐτῷ ἔδει προσβοηθῆσαι<add>ψιλῶν γὰρ ἀκοντιστῶν ἐνδεὴς ἦν
                            μάλιστα</add>ἐχώρει ἐπὶ αἰγιτίου, καὶ κατὰ κράτος αἱρεῖ ἐπιών. ὑπέφευγον
                        γὰρ οἱ ἄνθρωποι καὶ ἐκάθηντο ἐπὶ τῶν λόφων τῶν ὑπὲρ τῆς πόλεως· ἦν γὰρ ἐφ᾽
                        ὑψηλῶν χωρίων ἀπέχουσα τῆς θαλάσσης ὀγδοήκοντα σταδίους μάλιστα. οἱ δὲ
                            αἰτωλοί<add>βεβοηθηκότες γὰρ ἤδη ἦσαν ἐπὶ τὸ αἰγίτιον</add>προσέβαλλον
                        τοῖς ἀθηναίοις καὶ τοῖς ξυμμάχοις καταθέοντες ἀπὸ τῶν λόφων ἄλλοι ἄλλοθεν
                        καὶ ἐσηκόντιζον, καὶ ὅτε μὲν ἐπίοι τὸ τῶν ἀθηναίων στρατόπεδον, ὑπεχώρουν,
                        ἀναχωροῦσι δὲ ἐπέκειντο· καὶ ἦν ἐπὶ πολὺ τοιαύτη ἡ μάχη, διώξεις τε καὶ
                        ὑπαγωγαί, ἐν οἷς ἀμφοτέροις ἥσσους ἦσαν οἱ ἀθηναῖοι.</p>
                </div>
                <div
                    n="98"
                    type="chapter">
                    <p>μέχρι μὲν οὖν οἱ τοξόται εἶχόν τε τὰ βέλη αὐτοῖς καὶ οἷοί τε ἦσαν χρῆσθαι, οἱ
                        δὲ ἀντεῖχον<add>τοξευόμενοι γὰρ οἱ αἰτωλοὶ ἄνθρωποι ψιλοὶ
                        ἀνεστέλλοντο</add>· ἐπειδὴ δὲ τοῦ τε τοξάρχου ἀποθανόντος οὗτοι
                        διεσκεδάσθησαν καὶ αὐτοὶ ἐκεκμήκεσαν καὶ ἐπὶ πολὺ τῷ αὐτῷ πόνῳ ξυνεχόμενοι,
                        οἵ τε αἰτωλοὶ ἐνέκειντο καὶ ἐσηκόντιζον, οὕτω δὴ τραπόμενοι ἔφευγον, καὶ
                        ἐσπίπτοντες ἔς τε χαράδρας ἀνεκβάτους καὶ χωρία ὧν οὐκ ἦσαν ἔμπειροι
                        διεφθείροντο· καὶ γὰρ ὁ ἡγεμὼν αὐτοῖς τῶν ὁδῶν χρόμων ὁ μεσσήνιος ἐτύγχανε
                        τεθνηκώς. οἱ δὲ αἰτωλοὶ ἐσακοντίζοντες πολλοὺς μὲν αὐτοῦ ἐν τῇ τροπῇ κατὰ
                        πόδας αἱροῦντες ἄνθρωποι ποδώκεις καὶ ψιλοὶ διέφθειρον, τοὺς δὲ πλείους τῶν
                        ὁδῶν ἁμαρτάνοντας καὶ ἐς τὴν ὕλην ἐσφερομένους, ὅθεν διέξοδοι οὐκ ἦσαν, πῦρ
                        κομισάμενοι περιεπίμπρασαν· πᾶσά τε ἰδέα κατέστη τῆς φυγῆς καὶ τοῦ ὀλέθρου
                        τῷ στρατοπέδῳ τῶν ἀθηναίων, μόλις τε ἐπὶ τὴν θάλασσαν καὶ τὸν οἰνεῶνα τῆς
                        λοκρίδος, ὅθεν περ καὶ ὡρμήθησαν, οἱ περιγενόμενοι κατέφυγον. ἀπέθανον δὲ
                        τῶν τε ξυμμάχων πολλοὶ καὶ αὐτῶν ἀθηναίων ὁπλῖται περὶ εἴκοσι μάλιστα καὶ
                        ἑκατόν. τοσοῦτοι μὲν τὸ πλῆθος καὶ ἡλικία ἡ αὐτὴ οὗτοι βέλτιστοι δὴ ἄνδρες
                        ἐν τῷ πολέμῳ τῷδε ἐκ τῆς ἀθηναίων πόλεως διεφθάρησαν· ἀπέθανε δὲ καὶ ὁ
                        ἕτερος στρατηγὸς προκλῆς. τοὺς δὲ νεκροὺς ὑποσπόνδους ἀνελόμενοι παρὰ τῶν
                        αἰτωλῶν καὶ ἀναχωρήσαντες ἐς ναύπακτον ὕστερον ἐς τὰς ἀθήνας ταῖς ναυσὶν
                        ἐκομίσθησαν. δημοσθένης δὲ περὶ ναύπακτον καὶ τὰ χωρία ταῦτα ὑπελείφθη, τοῖς
                        πεπραγμένοις φοβούμενος τοὺς ἀθηναίους.</p>
                </div>
                <div
                    n="99"
                    type="chapter">
                    <p>κατὰ δὲ τοὺς αὐτοὺς χρόνους καὶ οἱ περὶ σικελίαν ἀθηναῖοι πλεύσαντες ἐς τὴν
                        λοκρίδα ἐν ἀποβάσει τέ τινι τοὺς προσβοηθήσαντας λοκρῶν ἐκράτησαν καὶ
                        περιπόλιον αἱροῦσιν ὃ ἦν ἐπὶ τῷ ἄληκι ποταμῷ.</p>
                </div>
                <div
                    n="100"
                    type="chapter">
                    <p>τοῦ δ᾽ αὐτοῦ θέρους αἰτωλοὶ προπέμψαντες πρότερον ἔς τε κόρινθον καὶ ἐς
                        λακεδαίμονα πρέσβεις, τόλοφόν τε τὸν ὀφιονέα καὶ βοριάδην τὸν εὐρυτᾶνα καὶ
                        τείσανδρον τὸν ἀποδωτόν, πείθουσιν ὥστε σφίσι πέμψαι στρατιὰν ἐπὶ ναύπακτον
                        διὰ τὴν τῶν ἀθηναίων ἐπαγωγήν. καὶ ἐξέπεμψαν λακεδαιμόνιοι περὶ τὸ
                        φθινόπωρον τρισχιλίους ὁπλίτας τῶν ξυμμάχων. τούτων ἦσαν πεντακόσιοι ἐξ
                        ἡρακλείας τῆς ἐν τραχῖνι πόλεως τότε νεοκτίστου οὔσης· σπαρτιάτης δ᾽ ἦρχεν
                        εὐρύλοχος τῆς στρατιᾶς, καὶ ξυνηκολούθουν αὐτῷ μακάριος καὶ μενεδάϊος οἱ
                        σπαρτιᾶται.</p>
                </div>
                <div
                    n="101"
                    type="chapter">
                    <p>ξυλλεγέντος δὲ τοῦ στρατεύματος ἐς δελφοὺς ἐπεκηρυκεύετο εὐρύλοχος λοκροῖς
                        τοῖς ὀζόλαις· διὰ τούτων γὰρ ἡ ὁδὸς ἦν ἐς ναύπακτον, καὶ ἅμα τῶν ἀθηναίων
                        ἐβούλετο ἀποστῆσαι αὐτούς. ξυνέπρασσον δὲ μάλιστα αὐτῷ τῶν λοκρῶν ἀμφισσῆς
                        διὰ τὸ τῶν φωκέων ἔχθος δεδιότες· καὶ αὐτοὶ πρῶτοι δόντες ὁμήρους καὶ τοὺς
                        ἄλλους ἔπεισαν δοῦναι φοβουμένους τὸν ἐπιόντα στρατόν, πρῶτον μὲν οὖν τοὺς
                        ὁμόρους αὐτοῖς μυονέας<add>ταύτῃ γὰρ δυσεσβολώτατος ἡ λοκρίς</add>, ἔπειτα
                        ἰπνέας καὶ μεσσαπίους καὶ τριταιέας καὶ χαλαίους καὶ τολοφωνίους καὶ ἡσσίους
                        καὶ οἰανθέας. οὗτοι καὶ ξυνεστράτευον πάντες. ὀλπαῖοι δὲ ὁμήρους μὲν ἔδοσαν,
                        ἠκολούθουν δὲ οὔ· καὶ ὑαῖοι οὐκ ἔδοσαν ὁμήρους πρὶν αὐτῶν εἷλον κώμην πόλιν
                        ὄνομα ἔχουσαν.</p>
                </div>
                <div
                    n="102"
                    type="chapter">
                    <p>ἐπειδὴ δὲ παρεσκεύαστο πάντα καὶ τοὺς ὁμήρους κατέθετο ἐς κυτίνιον τὸ
                        δωρικόν, ἐχώρει τῷ στρατῷ ἐπὶ τὴν ναύπακτον διὰ τῶν λοκρῶν, καὶ πορευόμενος
                        οἰνεῶνα αἱρεῖ αὐτῶν καὶ εὐπάλιον· οὐ γὰρ προσεχώρησαν. γενόμενοι δ᾽ ἐν τῇ
                        ναυπακτίᾳ καὶ οἱ αἰτωλοὶ ἅμα ἤδη προσβεβοηθηκότες ἐδῄουν τὴν γῆν καὶ τὸ
                        προάστειον ἀτείχιστον ὂν εἷλον· ἐπί τε μολύκρειον ἐλθόντες τὴν κορινθίων μὲν
                        ἀποικίαν, ἀθηναίων δὲ ὑπήκοον, αἱροῦσιν. δημοσθένης δὲ ὁ ἀθηναῖος<add>ἔτι
                            γὰρ ἐτύγχανεν ὢν μετὰ τὰ ἐκ τῆς αἰτωλίας περὶ
                        ναύπακτον</add>προαισθόμενος τοῦ στρατοῦ καὶ δείσας περὶ αὐτῆς, ἐλθὼν πείθει
                        ἀκαρνᾶνας, χαλεπῶς διὰ τὴν ἐκ τῆς λευκάδος ἀναχώρησιν, βοηθῆσαι ναυπάκτῳ.
                        καὶ πέμπουσι μετ᾽ αὐτοῦ ἐπὶ τῶν νεῶν χιλίους ὁπλίτας, οἳ ἐσελθόντες
                        περιεποίησαν τὸ χωρίον· δεινὸν γὰρ ἦν μὴ μεγάλου ὄντος τοῦ τείχους, ὀλίγων
                        δὲ τῶν ἀμυνομένων, οὐκ ἀντίσχωσιν. εὐρύλοχος δὲ καὶ οἱ μετ᾽ αὐτοῦ ὡς ᾔσθοντο
                        τὴν στρατιὰν ἐσεληλυθυῖαν καὶ ἀδύνατον ὂν τὴν πόλιν βίᾳ ἑλεῖν, ἀνεχώρησαν
                        οὐκ ἐπὶ πελοποννήσου, ἀλλ᾽ ἐς τὴν αἰολίδα τὴν νῦν καλουμένην καλυδῶνα καὶ
                        πλευρῶνα καὶ ἐς τὰ ταύτῃ χωρία καὶ ἐς πρόσχιον τῆς αἰτωλίας. οἱ γὰρ
                        ἀμπρακιῶται ἐλθόντες πρὸς αὐτοὺς πείθουσιν ὥστε μετὰ σφῶν ἄργει τε τῷ
                        ἀμφιλοχικῷ καὶ ἀμφιλοχίᾳ τῇ ἄλλῃ ἐπιχειρῆσαι καὶ ἀκαρνανίᾳ ἅμα, λέγοντες
                        ὅτι, ἢν τούτων κρατήσωσι, πᾶν τὸ ἠπειρωτικὸν λακεδαιμονίοις ξύμμαχον
                        καθεστήξει. καὶ ὁ μὲν εὐρύλοχος πεισθεὶς καὶ τοὺς αἰτωλοὺς ἀφεὶς ἡσύχαζε τῷ
                        στρατῷ περὶ τοὺς χώρους τούτους, ἕως τοῖς ἀμπρακιώταις ἐκστρατευσαμένοις
                        περὶ τὸ ἄργος δέοι βοηθεῖν. καὶ τὸ θέρος ἐτελεύτα.</p>
                </div>
                <div
                    n="103"
                    type="chapter">
                    <p>οἱ δ᾽ ἐν τῇ σικελίᾳ ἀθηναῖοι τοῦ ἐπιγιγνομένου χειμῶνος ἐπελθόντες μετὰ τῶν
                        ἑλλήνων ξυμμάχων καὶ ὅσοι σικελῶν κατὰ κράτος ἀρχόμενοι ὑπὸ συρακοσίων καὶ
                        ξύμμαχοι ὄντες ἀποστάντες αὐτοῖς<add>ἀπὸ συρακοσίων</add>ξυνεπολέμουν, ἐπ᾽
                        ἴνησσαν τὸ σικελικὸν πόλισμα, οὗ τὴν ἀκρόπολιν συρακόσιοι εἶχον, προσέβαλον,
                        καὶ ὡς οὐκ ἐδύναντο ἑλεῖν, ἀπῇσαν. ἐν δὲ τῇ ἀναχωρήσει ὑστέροις ἀθηναίων
                        τοῖς ξυμμάχοις ἀναχωροῦσιν ἐπιτίθενται οἱ ἐκ τοῦ τειχίσματος συρακόσιοι, καὶ
                        προσπεσόντες τρέπουσί τε μέρος τι τοῦ στρατοῦ καὶ ἀπέκτειναν οὐκ ὀλίγους.
                        καὶ μετὰ τοῦτο ἀπὸ τῶν νεῶν ὁ λάχης καὶ οἱ ἀθηναῖοι ἐς τὴν λοκρίδα ἀποβάσεις
                        τινὰς ποιησάμενοι κατὰ τὸν καϊκῖνον ποταμὸν τοὺς προσβοηθοῦντας λοκρῶν μετὰ
                        προξένου τοῦ καπάτωνος ὡς τριακοσίους μάχῃ ἐκράτησαν καὶ ὅπλα λαβόντες
                        ἀπεχώρησαν.</p>
                    <p>τοῦ δ᾽ αὐτοῦ χειμῶνος καὶ δῆλον ἐκάθηραν ἀθηναῖοι κατὰ χρησμὸν δή τινα.
                        ἐκάθηρε μὲν γὰρ καὶ πεισίστρατος ὁ τύραννος πρότερον αὐτήν, οὐχ ἅπασαν, ἀλλ᾽
                        ὅσον ἀπὸ τοῦ ἱεροῦ ἐφεωρᾶτο τῆς νήσου· τότε δὲ πᾶσα ἐκαθάρθη τοιῷδε τρόπῳ.
                        θῆκαι ὅσαι ἦσαν τῶν τεθνεώτων ἐν δήλῳ, πάσας ἀνεῖλον, καὶ τὸ λοιπὸν προεῖπον
                        μήτε ἐναποθνῄσκειν ἐν τῇ νήσῳ μήτε ἐντίκτειν, ἀλλ᾽ ἐς τὴν ῥήνειαν
                        διακομίζεσθαι. ἀπέχει δὲ ἡ ῥήνεια τῆς δήλου οὕτως ὀλίγον ὥστε πολυκράτης ὁ
                        σαμίων τύραννος ἰσχύσας τινὰ χρόνον ναυτικῷ καὶ τῶν τε ἄλλων νήσων ἄρξας καὶ
                        τὴν ῥήνειαν ἑλὼν ἀνέθηκε τῷ ἀπόλλωνι τῷ δηλίῳ ἁλύσει δήσας πρὸς τὴν δῆλον.
                        καὶ τὴν πεντετηρίδα τότε πρῶτον μετὰ τὴν κάθαρσιν ἐποίησαν οἱ ἀθηναῖοι τὰ
                        δήλια. ἦν δέ ποτε καὶ τὸ πάλαι μεγάλη ξύνοδος ἐς τὴν δῆλον τῶν ἰώνων τε καὶ
                        περικτιόνων νησιωτῶν· ξύν τε γὰρ γυναιξὶ καὶ παισὶν ἐθεώρουν, ὥσπερ νῦν ἐς
                        τὰ ἐφέσια ἴωνες, καὶ ἀγὼν ἐποιεῖτο αὐτόθι καὶ γυμνικὸς καὶ μουσικός, χορούς
                        τε ἀνῆγον αἱ πόλεις. δηλοῖ δὲ μάλιστα ὅμηρος ὅτι τοιαῦτα ἦν ἐν τοῖς ἔπεσι
                        τοῖσδε, ἅ ἐστιν ἐκ προοιμίου ἀπόλλωνος·</p>
                </div>
                <div
                    n="104"
                    type="chapter">
                    <p>ἀλλ᾽ ὅτε δήλῳ, φοῖβε, μάλιστά γε θυμὸν ἐτέρφθης,</p>
                    <p>ἔνθα τοι ἑλκεχίτωνες ἰάονες ἠγερέθονται</p>
                    <p>σὺν σφοῖσιν τεκέεσσι γυναιξί τε σὴν ἐς ἀγυιάν·</p>
                    <p>ἔνθα σε πυγμαχίῃ τε καὶ ὀρχηστυῖ καὶ ἀοιδῇ</p>
                    <p>μνησάμενοι τέρπουσιν, ὅταν καθέσωσιν ἀγῶνα. ὅτι δὲ καὶ μουσικῆς ἀγὼν ἦν καὶ
                        ἀγωνιούμενοι ἐφοίτων ἐν τοῖσδε αὖ δηλοῖ, ἅ ἐστιν ἐκ τοῦ αὐτοῦ προοιμίου· τὸν
                        γὰρ δηλιακὸν χορὸν τῶν γυναικῶν ὑμνήσας ἐτελεύτα τοῦ ἐπαίνου ἐς τάδε τὰ ἔπη,
                        ἐν οἷς καὶ ἑαυτοῦ ἐπεμνήσθη·</p>
                    <p>ἀλλ᾽ ἄγεθ᾽, ἱλήκοι μὲν ἀπόλλων ἀρτέμιδι ξύν,</p>
                    <p>χαίρετε δ᾽ ὑμεῖς πᾶσαι. ἐμεῖο δὲ καὶ μετόπισθε</p>
                    <p>μνήσασθ᾽, ὁππότε κέν τις ἐπιχθονίων ἀνθρώπων</p>
                    <p>ἐνθάδ᾽ ἀνείρηται ταλαπείριος ἄλλος ἐπελθών·</p>
                    <p><quote>ὦ κοῦραι, τίς δ᾽ ὔμμιν ἀνὴρ ἥδιστος ἀοιδῶν</quote></p>
                    <p><quote>ἐνθάδε πωλεῖται, καὶ τέῳ τέρπεσθε μάλιστα;</quote></p>
                    <p>ὑμεῖς δ᾽ εὖ μάλα πᾶσαι ὑποκρίνασθαι ἀφήμως·</p>
                    <p><quote>τυφλὸς ἀνήρ, οἰκεῖ δὲ χίῳ ἔνι παιπαλοέσσῃ.</quote>τοσαῦτα μὲν ὅμηρος
                        ἐτεκμηρίωσεν ὅτι ἦν καὶ τὸ πάλαι μεγάλη ξύνοδος καὶ ἑορτὴ ἐν τῇ δήλῳ·
                        ὕστερον δὲ τοὺς μὲν χοροὺς οἱ νησιῶται καὶ οἱ ἀθηναῖοι μεθ᾽ ἱερῶν ἔπεμπον,
                        τὰ δὲ περὶ τοὺς ἀγῶνας καὶ τὰ πλεῖστα κατελύθη ὑπὸ ξυμφορῶν, ὡς εἰκός, πρὶν
                        δὴ οἱ ἀθηναῖοι τότε τὸν ἀγῶνα ἐποίησαν καὶ ἱπποδρομίας, ὃ πρότερον οὐκ
                        ἦν.</p>
                </div>
                <div
                    n="105"
                    type="chapter">
                    <p>τοῦ δ᾽ αὐτοῦ χειμῶνος ἀμπρακιῶται, ὥσπερ ὑποσχόμενοι εὐρυλόχῳ τὴν στρατιὰν
                        κατέσχον, ἐκστρατεύονται ἐπὶ ἄργος τὸ ἀμφιλοχικὸν τρισχιλίοις ὁπλίταις, καὶ
                        ἐσβαλόντες ἐς τὴν ἀργείαν καταλαμβάνουσιν ὄλπας, τεῖχος ἐπὶ λόφου ἰσχυρὸν
                        πρὸς τῇ θαλάσσῃ, ὅ ποτε ἀκαρνᾶνες τειχισάμενοι κοινῷ δικαστηρίῳ ἐχρῶντο·
                        ἀπέχει δὲ ἀπὸ τῆς ἀργείων πόλεως ἐπιθαλασσίας οὔσης πέντε καὶ εἴκοσι
                        σταδίους μάλιστα. οἱ δὲ ἀκαρνᾶνες οἱ μὲν ἐς ἄργος ξυνεβοήθουν, οἱ δὲ τῆς
                        ἀμφιλοχίας ἐν τούτῳ τῷ χωρίῳ ὃ κρῆναι καλεῖται, φυλάσσοντες τοὺς μετὰ
                        εὐρυλόχου πελοποννησίους μὴ λάθωσι πρὸς τοὺς ἀμπρακιώτας διελθόντες,
                        ἐστρατοπεδεύσαντο. πέμπουσι δὲ καὶ ἐπὶ δημοσθένη τὸν ἐς τὴν αἰτωλίαν
                        ἀθηναίων στρατηγήσαντα, ὅπως σφίσιν ἡγεμὼν γίγνηται, καὶ ἐπὶ τὰς εἴκοσι ναῦς
                        ἀθηναίων αἳ ἔτυχον περὶ πελοπόννησον οὖσαι, ὧν ἦρχεν ἀριστοτέλης τε ὁ
                        τιμοκράτους καὶ ἱεροφῶν ὁ ἀντιμνήστου. ἀπέστειλαν δὲ καὶ ἄγγελον οἱ περὶ τὰς
                        ὄλπας ἀμπρακιῶται ἐς τὴν πόλιν κελεύοντες σφίσι βοηθεῖν πανδημεί, δεδιότες
                        μὴ οἱ μετ᾽ εὐρυλόχου οὐ δύνωνται διελθεῖν τοὺς ἀκαρνᾶνας καὶ σφίσιν ἢ
                        μονωθεῖσιν ἡ μάχη γένηται ἢ ἀναχωρεῖν βουλομένοις οὐκ ᾖ ἀσφαλές.</p>
                </div>
                <div
                    n="106"
                    type="chapter">
                    <p>οἱ μὲν οὖν μετ᾽ εὐρυλόχου πελοποννήσιοι ὡς ᾔσθοντο τοὺς ἐν ὄλπαις ἀμπρακιώτας
                        ἥκοντας, ἄραντες ἐκ τοῦ προσχίου ἐβοήθουν κατὰ τάχος, καὶ διαβάντες τὸν
                        ἀχελῷον ἐχώρουν δι᾽ ἀκαρνανίας οὔσης ἐρήμου διὰ τὴν ἐς ἄργος βοήθειαν, ἐν
                        δεξιᾷ μὲν ἔχοντες τὴν στρατίων πόλιν καὶ τὴν φρουρὰν αὐτῶν, ἐν ἀριστερᾷ δὲ
                        τὴν ἄλλην ἀκαρνανίαν. καὶ διελθόντες τὴν στρατίων γῆν ἐχώρουν διὰ τῆς φυτίας
                        καὶ αὖθις μεδεῶνος παρ᾽ ἔσχατα, ἔπειτα διὰ λιμναίας· καὶ ἐπέβησαν τῆς
                        ἀγραίων, οὐκέτι ἀκαρνανίας, φιλίας δὲ σφίσιν. λαβόμενοι δὲ τοῦ θυάμου ὄρους,
                        ὅ ἐστιν ἀγραϊκόν, ἐχώρουν δι᾽ αὐτοῦ καὶ κατέβησαν ἐς τὴν ἀργείαν νυκτὸς ἤδη,
                        καὶ διεξελθόντες μεταξὺ τῆς τε ἀργείων πόλεως καὶ τῆς ἐπὶ κρήναις ἀκαρνάνων
                        φυλακῆς ἔλαθον καὶ προσέμειξαν τοῖς ἐν ὄλπαις ἀμπρακιώταις.</p>
                </div>
                <div
                    n="107"
                    type="chapter">
                    <p>γενόμενοι δὲ ἁθρόοι ἅμα τῇ ἡμέρᾳ καθίζουσιν ἐπὶ τὴν μητρόπολιν καλουμένην καὶ
                        στρατόπεδον ἐποιήσαντο. ἀθηναῖοι δὲ ταῖς εἴκοσι ναυσὶν οὐ πολλῷ ὕστερον
                        παραγίγνονται ἐς τὸν ἀμπρακικὸν κόλπον βοηθοῦντες τοῖς ἀργείοις, καὶ
                        δημοσθένης μεσσηνίων μὲν ἔχων διακοσίους ὁπλίτας, ἑξήκοντα δὲ τοξότας
                        ἀθηναίων. καὶ αἱ μὲν νῆες περὶ τὰς ὄλπας τὸν λόφον ἐκ θαλάσσης ἐφώρμουν· οἱ
                        δὲ ἀκαρνᾶνες καὶ ἀμφιλόχων ὀλίγοι<add>οἱ γὰρ πλείους ὑπὸ ἀμπρακιωτῶν βίᾳ
                            κατείχοντο</add>ἐς τὸ ἄργος ἤδη ξυνεληλυθότες παρεσκευάζοντο ὡς
                        μαχούμενοι τοῖς ἐναντίοις, καὶ ἡγεμόνα τοῦ παντὸς ξυμμαχικοῦ αἱροῦνται
                        δημοσθένη μετὰ τῶν σφετέρων στρατηγῶν. ὁ δὲ προσαγαγὼν ἐγγὺς τῆς ὄλπης
                        ἐστρατοπεδεύσατο, χαράδρα δ᾽ αὐτοὺς μεγάλη διεῖργεν. καὶ ἡμέρας μὲν πέντε
                        ἡσύχαζον, τῇ δ᾽ ἕκτῃ ἐτάσσοντο ἀμφότεροι ὡς ἐς μάχην. καὶ<add>μεῖζον γὰρ
                            ἐγένετο καὶ περιέσχε τὸ τῶν πελοποννησίων στρατόπεδον</add>ὁ δημοσθένης
                        δείσας μὴ κυκλωθῇ λοχίζει ἐς ὁδόν τινα κοίλην καὶ λοχμώδη ὁπλίτας καὶ ψιλοὺς
                        ξυναμφοτέρους ἐς τετρακοσίους, ὅπως κατὰ τὸ ὑπερέχον τῶν ἐναντίων ἐν τῇ
                        ξυνόδῳ αὐτῇ ἐξαναστάντες οὗτοι κατὰ νώτου γίγνωνται. ἐπεὶ δὲ παρεσκεύαστο
                        ἀμφοτέροις, ᾖσαν ἐς χεῖρας, δημοσθένης μὲν τὸ δεξιὸν κέρας ἔχων μετὰ
                        μεσσηνίων καὶ ἀθηναίων ὀλίγων, τὸ δὲ ἄλλο ἀκαρνᾶνες ὡς ἕκαστοι τεταγμένοι
                        ἐπεῖχον, καὶ ἀμφιλόχων οἱ παρόντες ἀκοντισταί, πελοποννήσιοι δὲ καὶ
                        ἀμπρακιῶται ἀναμὶξ τεταγμένοι πλὴν μαντινέων· οὗτοι δὲ ἐν τῷ εὐωνύμῳ μᾶλλον
                        καὶ οὐ τὸ κέρας ἄκρον ἔχοντες ἁθρόοι ἦσαν, ἀλλ᾽ εὐρύλοχος ἔσχατον εἶχε τὸ
                        εὐώνυμον καὶ οἱ μετ᾽ αὐτοῦ, κατὰ μεσσηνίους καὶ δημοσθένη.</p>
                </div>
                <div
                    n="108"
                    type="chapter">
                    <p>ὡς δ᾽ ἐν χερσὶν ἤδη ὄντες περιέσχον τῷ κέρᾳ οἱ πελοποννήσιοι καὶ ἐκυκλοῦντο
                        τὸ δεξιὸν τῶν ἐναντίων, οἱ ἐκ τῆς ἐνέδρας ἀκαρνᾶνες ἐπιγενόμενοι αὐτοῖς κατὰ
                        νώτου προσπίπτουσί τε καὶ τρέπουσιν, ὥστε μήτε ἐς ἀλκὴν ὑπομεῖναι φοβηθέντας
                        τε ἐς φυγὴν καὶ τὸ πλέον τοῦ στρατεύματος καταστῆσαι· ἐπειδὴ γὰρ εἶδον τὸ
                        κατ᾽ εὐρύλοχον καὶ ὃ κράτιστον ἦν διαφθειρόμενον, πολλῷ μᾶλλον ἐφοβοῦντο.
                        καὶ οἱ μεσσήνιοι ὄντες ταύτῃ μετὰ τοῦ δημοσθένους τὸ πολὺ τοῦ ἔργου
                        ἐπεξῆλθον. οἱ δὲ ἀμπρακιῶται καὶ οἱ κατὰ τὸ δεξιὸν κέρας ἐνίκων τὸ καθ᾽
                        ἑαυτοὺς καὶ πρὸς τὸ ἄργος ἀπεδίωξαν· καὶ γὰρ μαχιμώτατοι τῶν περὶ ἐκεῖνα τὰ
                        χωρία τυγχάνουσιν ὄντες. ἐπαναχωροῦντες δὲ ὡς ἑώρων τὸ πλέον νενικημένον καὶ
                        οἱ ἄλλοι ἀκαρνᾶνες σφίσι προσέκειντο, χαλεπῶς διεσῴζοντο ἐς τὰς ὄλπας, καὶ
                        πολλοὶ ἀπέθανον αὐτῶν, ἀτάκτως καὶ οὐδενὶ κόσμῳ προσπίπτοντες πλὴν
                        μαντινέων· οὗτοι δὲ μάλιστα ξυντεταγμένοι παντὸς τοῦ στρατοῦ ἀνεχώρησαν. καὶ
                        ἡ μὲν μάχη ἐτελεύτα ἐς ὀψέ.</p>
                </div>
                <div
                    n="109"
                    type="chapter">
                    <p>μενεδάϊος δὲ τῇ ὑστεραίᾳ εὐρυλόχου τεθνεῶτος καὶ μακαρίου αὐτὸς παρειληφὼς
                        τὴν ἀρχὴν καὶ ἀπορῶν μεγάλης ἥσσης γεγενημένης ὅτῳ τρόπῳ ἢ μένων
                        πολιορκήσεται ἔκ τε γῆς καὶ ἐκ θαλάσσης ταῖς ἀττικαῖς ναυσὶν ἀποκεκλῃμένος ἢ
                        καὶ ἀναχωρῶν διασωθήσεται, προσφέρει λόγον περὶ σπονδῶν καὶ ἀναχωρήσεως
                        δημοσθένει καὶ τοῖς ἀκαρνάνων στρατηγοῖς, καὶ περὶ νεκρῶν ἅμα ἀναιρέσεως. οἱ
                        δὲ νεκροὺς μὲν ἀπέδοσαν καὶ τροπαῖον αὐτοὶ ἔστησαν καὶ τοὺς ἑαυτῶν
                        τριακοσίους μάλιστα ἀποθανόντας ἀνείλοντο, ἀναχώρησιν δὲ ἐκ μὲν τοῦ
                        προφανοῦς οὐκ ἐσπείσαντο ἅπασι, κρύφα δὲ δημοσθένης μετὰ τῶν ξυστρατήγων
                        ἀκαρνάνων σπένδονται μαντινεῦσι καὶ μενεδαΐῳ καὶ τοῖς ἄλλοις ἄρχουσι τῶν
                        πελοποννησίων καὶ ὅσοι αὐτῶν ἦσαν ἀξιολογώτατοι ἀποχωρεῖν κατὰ τάχος,
                        βουλόμενος ψιλῶσαι τοὺς ἀμπρακιώτας τε καὶ τὸν μισθοφόρον ὄχλον<add>τὸν
                            ξενικόν</add>, μάλιστα δὲ λακεδαιμονίους καὶ πελοποννησίους διαβαλεῖν ἐς
                        τοὺς ἐκείνῃ χρῄζων ἕλληνας ὡς καταπροδόντες τὸ ἑαυτῶν προυργιαίτερον
                        ἐποιήσαντο. καὶ οἱ μὲν τούς τε νεκροὺς ἀνείλοντο καὶ διὰ τάχους ἔθαπτον,
                        ὥσπερ ὑπῆρχε, καὶ τὴν ἀποχώρησιν κρύφα οἷς ἐδέδοτο ἐπεβούλευον·</p>
                </div>
                <div
                    n="110"
                    type="chapter">
                    <p>τῷ δὲ δημοσθένει καὶ τοῖς ἀκαρνᾶσιν ἀγγέλλεται τοὺς ἀμπρακιώτας τοὺς ἐκ τῆς
                        πόλεως πανδημεὶ κατὰ τὴν πρώτην ἐκ τῶν ὀλπῶν ἀγγελίαν ἐπιβοηθεῖν διὰ τῶν
                        ἀμφιλόχων, βουλομένους τοῖς ἐν ὄλπαις ξυμμεῖξαι, εἰδότας οὐδὲν τῶν
                        γεγενημένων. καὶ πέμπει εὐθὺς τοῦ στρατοῦ μέρος τι τὰς ὁδοὺς προλοχιοῦντας
                        καὶ τὰ καρτερὰ προκαταληψομένους, καὶ τῇ ἄλλῃ στρατιᾷ ἅμα παρεσκευάζετο
                        βοηθεῖν ἐπ᾽ αὐτούς.</p>
                </div>
                <div
                    n="111"
                    type="chapter">
                    <p>ἐν τούτῳ δ᾽ οἱ μαντινῆς καὶ οἷς ἔσπειστο πρόφασιν ἐπὶ λαχανισμὸν καὶ φρυγάνων
                        ξυλλογὴν ἐξελθόντες ὑπαπῇσαν κατ᾽ ὀλίγους, ἅμα ξυλλέγοντες ἐφ᾽ ἃ ἐξῆλθον
                        δῆθεν· προκεχωρηκότες δὲ ἤδη ἄπωθεν τῆς ὄλπης θᾶσσον ἀπεχώρουν. οἱ δ᾽
                        ἀμπρακιῶται καὶ οἱ ἄλλοι, ὅσοι μὲν ἐτύγχανον οὕτως ἁθρόοι ξυνεξελθόντες, ὡς
                        ἔγνωσαν ἀπιόντας, ὥρμησαν καὶ αὐτοὶ καὶ ἔθεον δρόμῳ, ἐπικαταλαβεῖν
                        βουλόμενοι. οἱ δὲ ἀκαρνᾶνες τὸ μὲν πρῶτον καὶ πάντας ἐνόμισαν ἀπιέναι
                        ἀσπόνδους ὁμοίως καὶ τοὺς πελοποννησίους ἐπεδίωκον, καί τινας αὐτῶν τῶν
                        στρατηγῶν κωλύοντας καὶ φάσκοντας ἐσπεῖσθαι αὐτοῖς ἠκόντισέ τις, νομίσας
                        καταπροδίδοσθαι σφᾶς· ἔπειτα μέντοι τοὺς μὲν μαντινέας καὶ τοὺς
                        πελοποννησίους ἀφίεσαν, τοὺς δ᾽ ἀμπρακιώτας ἔκτεινον. καὶ ἦν πολλὴ ἔρις καὶ
                        ἄγνοια εἴτε ἀμπρακιώτης τίς ἐστιν εἴτε πελοποννήσιος. καὶ ἐς διακοσίους μέν
                        τινας αὐτῶν ἀπέκτειναν· οἱ δ᾽ ἄλλοι διέφυγον ἐς τὴν ἀγραΐδα ὅμορον οὖσαν,
                        καὶ σαλύνθιος αὐτοὺς ὁ βασιλεὺς τῶν ἀγραίων φίλος ὢν ὑπεδέξατο.</p>
                </div>
                <div
                    n="112"
                    type="chapter">
                    <p>οἱ δ᾽ ἐκ τῆς πόλεως ἀμπρακιῶται ἀφικνοῦνται ἐπ᾽ ἰδομενήν. ἐστὸν δὲ δύο λόφω ἡ
                        ἰδομενὴ ὑψηλώ· τούτοιν τὸν μὲν μείζω νυκτὸς ἐπιγενομένης οἱ προαποσταλέντες
                        ὑπὸ τοῦ δημοσθένους ἀπὸ τοῦ στρατοπέδου ἔλαθόν τε καὶ ἔφθασαν
                            προκαταλαβόντες<add>τὸν δ᾽ ἐλάσσω ἔτυχον οἱ ἀμπρακιῶται
                            προαναβάντες</add>καὶ ηὐλίσαντο. ὁ δὲ δημοσθένης δειπνήσας ἐχώρει καὶ τὸ
                        ἄλλο στράτευμα ἀπὸ ἑσπέρας εὐθύς, αὐτὸς μὲν τὸ ἥμισυ ἔχων ἐπὶ τῆς ἐσβολῆς,
                        τὸ δ᾽ ἄλλο διὰ τῶν ἀμφιλοχικῶν ὀρῶν. καὶ ἅμα ὄρθρῳ ἐπιπίπτει τοῖς
                        ἀμπρακιώταις ἔτι ἐν ταῖς εὐναῖς καὶ οὐ προῃσθημένοις τὰ γεγενημένα, ἀλλὰ
                        πολὺ μᾶλλον νομίσασι τοὺς ἑαυτῶν εἶναι· καὶ γὰρ τοὺς μεσσηνίους πρώτους
                        ἐπίτηδες ὁ δημοσθένης προύταξε καὶ προσαγορεύειν ἐκέλευε, δωρίδα τε γλῶσσαν
                        ἱέντας καὶ τοῖς προφύλαξι πίστιν παρεχομένους, ἅμα δὲ καὶ οὐ καθορωμένους τῇ
                        ὄψει νυκτὸς ἔτι οὔσης. ὡς οὖν ἐπέπεσε τῷ στρατεύματι αὐτῶν, τρέπουσι, καὶ
                        τοὺς μὲν πολλοὺς αὐτοῦ διέφθειραν, οἱ δὲ λοιποὶ κατὰ τὰ ὄρη ἐς φυγὴν
                        ὥρμησαν. προκατειλημμένων δὲ τῶν ὁδῶν, καὶ ἅμα τῶν μὲν ἀμφιλόχων ἐμπείρων
                        ὄντων τῆς ἑαυτῶν γῆς καὶ ψιλῶν πρὸς ὁπλίτας, τῶν δὲ ἀπείρων καὶ
                        ἀνεπιστημόνων ὅπῃ τράπωνται, ἐσπίπτοντες ἔς τε χαράδρας καὶ τὰς
                        προλελοχισμένας ἐνέδρας διεφθείροντο. καὶ ἐς πᾶσαν ἰδέαν χωρήσαντες τῆς
                        φυγῆς ἐτράποντό τινες καὶ ἐς τὴν θάλασσαν οὐ πολὺ ἀπέχουσαν, καὶ ὡς εἶδον
                        τὰς ἀττικὰς ναῦς παραπλεούσας ἅμα τοῦ ἔργου τῇ ξυντυχίᾳ, προσένευσαν,
                        ἡγησάμενοι ἐν τῷ αὐτίκα φόβῳ κρεῖσσον εἶναι σφίσιν ὑπὸ τῶν ἐν ταῖς ναυσίν,
                        εἰ δεῖ, διαφθαρῆναι ἢ ὑπὸ τῶν βαρβάρων καὶ ἐχθίστων ἀμφιλόχων. οἱ μὲν οὖν
                        ἀμπρακιῶται τοιούτῳ τρόπῳ κακωθέντες ὀλίγοι ἀπὸ πολλῶν ἐσώθησαν ἐς τὴν
                        πόλιν· ἀκαρνᾶνες δὲ σκυλεύσαντες τοὺς νεκροὺς καὶ τροπαῖα στήσαντες
                        ἀπεχώρησαν ἐς ἄργος.</p>
                </div>
                <div
                    n="113"
                    type="chapter">
                    <p>καὶ αὐτοῖς τῇ ὑστεραίᾳ ἦλθε κῆρυξ ἀπὸ τῶν ἐς ἀγραίους καταφυγόντων ἐκ τῆς
                        ὄλπης ἀμπρακιωτῶν, ἀναίρεσιν αἰτήσων τῶν νεκρῶν οὓς ἀπέκτειναν ὕστερον τῆς
                        πρώτης μάχης, ὅτε μετὰ τῶν μαντινέων καὶ τῶν ὑποσπόνδων ξυνεξῇσαν ἄσπονδοι.
                        ἰδὼν δ᾽ ὁ κῆρυξ τὰ ὅπλα τῶν ἀπὸ τῆς πόλεως ἀμπρακιωτῶν ἐθαύμαζε τὸ πλῆθος·
                        οὐ γὰρ ᾔδει τὸ πάθος, ἀλλ᾽ ᾤετο τῶν μετὰ σφῶν εἶναι. καί τις αὐτὸν ἤρετο ὅτι
                        θαυμάζοι καὶ ὁπόσοι αὐτῶν τεθνᾶσιν, οἰόμενος αὖ ὁ ἐρωτῶν εἶναι τὸν κήρυκα
                        ἀπὸ τῶν ἐν ἰδομεναῖς. ὁ δ᾽ ἔφη διακοσίους μάλιστα. ὑπολαβὼν δ᾽ ὁ ἐρωτῶν
                            εἶπεν<quote>οὔκουν τὰ ὅπλα ταυτὶ φαίνεται, ἀλλὰ πλέον ἢ
                        χιλίων.</quote>αὖθις δὲ εἶπεν ἐκεῖνος<quote>οὐκ ἄρα τῶν μεθ᾽ ἡμῶν μαχομένων
                            ἐστίν.</quote>ὁ δ᾽ ἀπεκρίνατο<quote>εἴπερ γε ὑμεῖς ἐν ἰδομενῇ χθὲς
                            ἐμάχεσθε.</quote><quote>ἀλλ᾽ ἡμεῖς γε οὐδενὶ ἐμαχόμεθα χθές, ἀλλὰ πρῴην
                            ἐν τῇ ἀποχωρήσει.</quote><quote>καὶ μὲν δὴ τούτοις γε ἡμεῖς χθὲς ἀπὸ τῆς
                            πόλεως βοηθήσασι τῆς ἀμπρακιωτῶν ἐμαχόμεθα.</quote>ὁ δὲ κῆρυξ ὡς ἤκουσε
                        καὶ ἔγνω ὅτι ἡ ἀπὸ τῆς πόλεως βοήθεια διέφθαρται, ἀνοιμώξας καὶ ἐκπλαγεὶς τῷ
                        μεγέθει τῶν παρόντων κακῶν ἀπῆλθεν εὐθὺς ἄπρακτος καὶ οὐκέτι ἀπῄτει τοὺς
                        νεκρούς. πάθος γὰρ τοῦτο μιᾷ πόλει ἑλληνίδι ἐν ἴσαις ἡμέραις μέγιστον δὴ τῶν
                        κατὰ τὸν πόλεμον τόνδε ἐγένετο. καὶ ἀριθμὸν οὐκ ἔγραψα τῶν ἀποθανόντων,
                        διότι ἄπιστον τὸ πλῆθος λέγεται ἀπολέσθαι ὡς πρὸς τὸ μέγεθος τῆς πόλεως.
                        ἀμπρακίαν μέντοι οἶδα ὅτι, εἰ ἐβουλήθησαν ἀκαρνᾶνες καὶ ἀμφίλοχοι ἀθηναίοις
                        καὶ δημοσθένει πειθόμενοι ἐξελεῖν, αὐτοβοεὶ ἂν εἷλον· νῦν δ᾽ ἔδεισαν μὴ οἱ
                        ἀθηναῖοι ἔχοντες αὐτὴν χαλεπώτεροι σφίσι πάροικοι ὦσιν.</p>
                </div>
                <div
                    n="114"
                    type="chapter">
                    <p>μετὰ δὲ ταῦτα τρίτον μέρος νείμαντες τῶν σκύλων τοῖς ἀθηναίοις τὰ ἄλλα κατὰ
                        τὰς πόλεις διείλοντο. καὶ τὰ μὲν τῶν ἀθηναίων πλέοντα ἑάλω, τὰ δὲ νῦν
                        ἀνακείμενα ἐν τοῖς ἀττικοῖς ἱεροῖς δημοσθένει ἐξῃρέθησαν τριακόσιαι
                        πανοπλίαι, καὶ ἄγων αὐτὰς κατέπλευσεν· καὶ ἐγένετο ἅμα αὐτῷ μετὰ τὴν ἐκ τῆς
                        αἰτωλίας ξυμφορὰν ἀπὸ ταύτης τῆς πράξεως ἀδεεστέρα ἡ κάθοδος. ἀπῆλθον δὲ καὶ
                        οἱ ἐν ταῖς εἴκοσι ναυσὶν ἀθηναῖοι ἐς ναύπακτον. ἀκαρνᾶνες δὲ καὶ ἀμφίλοχοι
                        ἀπελθόντων ἀθηναίων καὶ δημοσθένους τοῖς ὡς σαλύνθιον καὶ ἀγραίους
                        καταφυγοῦσιν ἀμπρακιώταις καὶ πελοποννησίοις ἀναχώρησιν ἐσπείσαντο ἐξ
                        οἰνιαδῶν, οἷπερ καὶ μετανέστησαν παρὰ σαλυνθίου. καὶ ἐς τὸν ἔπειτα χρόνον
                        σπονδὰς καὶ ξυμμαχίαν ἐποιήσαντο ἑκατὸν ἔτη ἀκαρνᾶνες καὶ ἀμφίλοχοι πρὸς
                        ἀμπρακιώτας ἐπὶ τοῖσδε, ὥστε μήτε ἀμπρακιώτας μετὰ ἀκαρνάνων στρατεύειν ἐπὶ
                        πελοποννησίους μήτε ἀκαρνᾶνας μετὰ ἀμπρακιωτῶν ἐπ᾽ ἀθηναίους, βοηθεῖν δὲ τῇ
                        ἀλλήλων, καὶ ἀποδοῦναι ἀμπρακιώτας ὁπόσα ἢ χωρία ἢ ὁμήρους ἀμφιλόχων ἔχουσι,
                        καὶ ἐπὶ ἀνακτόριον μὴ βοηθεῖν πολέμιον ὂν ἀκαρνᾶσιν. ταῦτα ξυνθέμενοι
                        διέλυσαν τὸν πόλεμον. μετὰ δὲ ταῦτα κορίνθιοι φυλακὴν ἑαυτῶν ἐς τὴν
                        ἀμπρακίαν ἀπέστειλαν ἐς τριακοσίους ὁπλίτας καὶ ξενοκλείδαν τὸν εὐθυκλέους
                        ἄρχοντα· οἳ κομιζόμενοι χαλεπῶς διὰ τῆς ἠπείρου ἀφίκοντο. τὰ μὲν κατ᾽
                        ἀμπρακίαν οὕτως ἐγένετο.</p>
                </div>
                <div
                    n="115"
                    type="chapter">
                    <p>οἱ δ᾽ ἐν τῇ σικελίᾳ ἀθηναῖοι τοῦ αὐτοῦ χειμῶνος ἔς τε τὴν ἱμεραίαν ἀπόβασιν
                        ἐποιήσαντο ἐκ τῶν νεῶν μετὰ τῶν σικελῶν τῶν ἄνωθεν ἐσβεβληκότων ἐς τὰ ἔσχατα
                        τῆς ἱμεραίας, καὶ ἐπὶ τὰς αἰόλου νήσους ἔπλευσαν. ἀναχωρήσαντες δὲ ἐς ῥήγιον
                        πυθόδωρον τὸν ἰσολόχου ἀθηναίων στρατηγὸν καταλαμβάνουσιν ἐπὶ τὰς ναῦς
                        διάδοχον ὧν ὁ λάχης ἦρχεν. οἱ γὰρ ἐν σικελίᾳ ξύμμαχοι πλεύσαντες ἔπεισαν
                        τοὺς ἀθηναίους βοηθεῖν σφίσι πλείοσι ναυσίν· τῆς μὲν γὰρ γῆς αὐτῶν οἱ
                        συρακόσιοι ἐκράτουν, τῆς δὲ θαλάσσης ὀλίγαις ναυσὶν εἰργόμενοι
                        παρεσκευάζοντο ναυτικὸν ξυναγείροντες ὡς οὐ περιοψόμενοι. καὶ ἐπλήρουν ναῦς
                        τεσσαράκοντα οἱ ἀθηναῖοι ὡς ἀποστελοῦντες αὐτοῖς, ἅμα μὲν ἡγούμενοι θᾶσσον
                        τὸν ἐκεῖ πόλεμον καταλυθήσεσθαι, ἅμα δὲ βουλόμενοι μελέτην τοῦ ναυτικοῦ
                        ποιεῖσθαι. τὸν μὲν οὖν ἕνα τῶν στρατηγῶν ἀπέστειλαν πυθόδωρον ὀλίγαις ναυσί,
                        σοφοκλέα δὲ τὸν σωστρατίδου καὶ εὐρυμέδοντα τὸν θουκλέους ἐπὶ τῶν πλειόνων
                        νεῶν ἀποπέμψειν ἔμελλον. ὁ δὲ πυθόδωρος ἤδη ἔχων τὴν τοῦ λάχητος τῶν νεῶν
                        ἀρχὴν ἔπλευσε τελευτῶντος τοῦ χειμῶνος ἐπὶ τὸ λοκρῶν φρούριον ὃ πρότερον
                        λάχης εἷλε, καὶ νικηθεὶς μάχῃ ὑπὸ τῶν λοκρῶν ἀπεχώρησεν.</p>
                </div>
                <div
                    n="116"
                    type="chapter">
                    <p>ἐρρύη δὲ περὶ αὐτὸ τὸ ἔαρ τοῦτο ὁ ῥύαξ τοῦ πυρὸς ἐκ τῆς αἴτνης, ὥσπερ καὶ
                        πρότερον, καὶ γῆν τινὰ ἔφθειρε τῶν καταναίων, οἳ ὑπὸ τῇ αἴτνῃ τῷ ὄρει
                        οἰκοῦσιν, ὅπερ μέγιστόν ἐστιν ὄρος ἐν τῇ σικελίᾳ. λέγεται δὲ πεντηκοστῷ ἔτει
                        ῥυῆναι τοῦτο μετὰ τὸ πρότερον ῥεῦμα, τὸ δὲ ξύμπαν τρὶς γεγενῆσθαι τὸ ῥεῦμα
                        ἀφ᾽ οὗ σικελία ὑπὸ ἑλλήνων οἰκεῖται. ταῦτα μὲν κατὰ τὸν χειμῶνα τοῦτον
                        ἐγένετο, καὶ ἕκτον ἔτος τῷ πολέμῳ ἐτελεύτα τῷδε ὃν θουκυδίδης
                        ξυνέγραψεν.</p>
                </div>
            </div>
            <div
                n="4"
                type="book">
                <div
                    n="t"
                    type="chapter">
                    <p>θουκυδιδου ιστοριων δ</p>
                </div>
                <div
                    n="1"
                    type="chapter">
                    <p>τοῦ δ᾽ ἐπιγιγνομένου θέρους περὶ σίτου ἐκβολὴν συρακοσίων δέκα νῆες πλεύσασαι
                        καὶ λοκρίδες ἴσαι μεσσήνην τὴν ἐν σικελίᾳ κατέλαβον, αὐτῶν ἐπαγαγομένων, καὶ
                        ἀπέστη μεσσήνη ἀθηναίων. ἔπραξαν δὲ τοῦτο μάλιστα οἱ μὲν συρακόσιοι ὁρῶντες
                        προσβολὴν ἔχον τὸ χωρίον τῆς σικελίας καὶ φοβούμενοι τοὺς ἀθηναίους μὴ ἐξ
                        αὐτοῦ ὁρμώμενοί ποτε σφίσι μείζονι παρασκευῇ ἐπέλθωσιν, οἱ δὲ λοκροὶ κατὰ
                        ἔχθος τὸ ῥηγίνων, βουλόμενοι ἀμφοτέρωθεν αὐτοὺς καταπολεμεῖν. καὶ
                        ἐσεβεβλήκεσαν ἅμα ἐς τὴν ῥηγίνων οἱ λοκροὶ πανστρατιᾷ, ἵνα μὴ ἐπιβοηθῶσι
                        τοῖς μεσσηνίοις, ἅμα δὲ καὶ ξυνεπαγόντων ῥηγίνων φυγάδων, οἳ ἦσαν παρ᾽
                        αὐτοῖς· τὸ γὰρ ῥήγιον ἐπὶ πολὺν χρόνον ἐστασίαζε καὶ ἀδύνατα ἦν ἐν τῷ
                        παρόντι τοὺς λοκροὺς ἀμύνεσθαι, ᾗ καὶ μᾶλλον ἐπετίθεντο. δῃώσαντες δὲ οἱ μὲν
                        λοκροὶ τῷ πεζῷ ἀπεχώρησαν, αἱ δὲ νῆες μεσσήνην ἐφρούρουν· καὶ ἄλλαι αἱ
                        πληρούμεναι ἔμελλον αὐτόσε ἐγκαθορμισάμεναι τὸν πόλεμον ἐντεῦθεν
                        ποιήσεσθαι.</p>
                </div>
                <div
                    n="2"
                    type="chapter">
                    <p>ὑπὸ δὲ τοὺς αὐτοὺς χρόνους τοῦ ἦρος, πρὶν τὸν σῖτον ἐν ἀκμῇ εἶναι,
                        πελοποννήσιοι καὶ οἱ ξύμμαχοι ἐσέβαλον ἐς τὴν ἀττικήν<add>ἡγεῖτο δὲ ἆγις ὁ
                            ἀρχιδάμου λακεδαιμονίων βασιλεύς</add>, καὶ ἐγκαθεζόμενοι ἐδῄουν τὴν
                        γῆν. ἀθηναῖοι δὲ τάς τε τεσσαράκοντα ναῦς ἐς σικελίαν ἀπέστειλαν, ὥσπερ
                        παρεσκευάζοντο, καὶ στρατηγοὺς τοὺς ὑπολοίπους εὐρυμέδοντα καὶ σοφοκλέα·
                        πυθόδωρος γὰρ ὁ τρίτος αὐτῶν ἤδη προαφῖκτο ἐς σικελίαν. εἶπον δὲ τούτοις καὶ
                        κερκυραίων ἅμα παραπλέοντας τῶν ἐν τῇ πόλει ἐπιμεληθῆναι, οἳ ἐλῃστεύοντο ὑπὸ
                        τῶν ἐν τῷ ὄρει φυγάδων· καὶ πελοποννησίων αὐτόσε νῆες ἑξήκοντα
                        παρεπεπλεύκεσαν τοῖς ἐν τῷ ὄρει τιμωροὶ καὶ λιμοῦ ὄντος μεγάλου ἐν τῇ πόλει
                        νομίζοντες κατασχήσειν ῥᾳδίως τὰ πράγματα. δημοσθένει δὲ ὄντι ἰδιώτῃ μετὰ
                        τὴν ἀναχώρησιν τὴν ἐξ ἀκαρνανίας αὐτῷ δεηθέντι εἶπον χρῆσθαι ταῖς ναυσὶ
                        ταύταις, ἢν βούληται, περὶ τὴν πελοπόννησον.</p>
                </div>
                <div
                    n="3"
                    type="chapter">
                    <p>καὶ ὡς ἐγένοντο πλέοντες κατὰ τὴν λακωνικὴν καὶ ἐπυνθάνοντο ὅτι αἱ νῆες ἐν
                        κερκύρᾳ ἤδη εἰσὶ τῶν πελοποννησίων, ὁ μὲν εὐρυμέδων καὶ σοφοκλῆς ἠπείγοντο
                        ἐς τὴν κέρκυραν, ὁ δὲ δημοσθένης ἐς τὴν πύλον πρῶτον ἐκέλευε σχόντας αὐτοὺς
                        καὶ πράξαντας ἃ δεῖ τὸν πλοῦν ποιεῖσθαι· ἀντιλεγόντων δὲ κατὰ τύχην χειμὼν
                        ἐπιγενόμενος κατήνεγκε τὰς ναῦς ἐς τὴν πύλον. καὶ ὁ δημοσθένης εὐθὺς ἠξίου
                        τειχίζεσθαι τὸ χωρίον<add>ἐπὶ τοῦτο γὰρ ξυνεκπλεῦσαι</add>, καὶ ἀπέφαινε
                        πολλὴν εὐπορίαν ξύλων τε καὶ λίθων, καὶ φύσει καρτερὸν ὂν καὶ ἐρῆμον αὐτό τε
                        καὶ ἐπὶ πολὺ τῆς χώρας· ἀπέχει γὰρ σταδίους μάλιστα ἡ πύλος τῆς σπάρτης
                        τετρακοσίους καὶ ἔστιν ἐν τῇ μεσσηνίᾳ ποτὲ οὔσῃ γῇ, καλοῦσι δὲ αὐτὴν οἱ
                        λακεδαιμόνιοι κορυφάσιον. οἱ δὲ πολλὰς ἔφασαν εἶναι ἄκρας ἐρήμους τῆς
                        πελοποννήσου, ἢν βούληται καταλαμβάνων τὴν πόλιν δαπανᾶν. τῷ δὲ διάφορόν τι
                        ἐδόκει εἶναι τοῦτο τὸ χωρίον ἑτέρου μᾶλλον, λιμένος τε προσόντος καὶ τοὺς
                        μεσσηνίους οἰκείους ὄντας αὐτῷ τὸ ἀρχαῖον καὶ ὁμοφώνους τοῖς λακεδαιμονίοις
                        πλεῖστ᾽ ἂν βλάπτειν ἐξ αὐτοῦ ὁρμωμένους, καὶ βεβαίους ἅμα τοῦ χωρίου φύλακας
                        ἔσεσθαι.</p>
                </div>
                <div
                    n="4"
                    type="chapter">
                    <p>ὡς δὲ οὐκ ἔπειθεν οὔτε τοὺς στρατηγοὺς οὔτε τοὺς στρατιώτας, ὕστερον καὶ τοῖς
                        ταξιάρχοις κοινώσας, ἡσύχαζεν ὑπὸ ἀπλοίας, μέχρι αὐτοῖς τοῖς στρατιώταις
                        σχολάζουσιν ὁρμὴ ἐνέπεσε περιστᾶσιν ἐκτειχίσαι τὸ χωρίον. καὶ ἐγχειρήσαντες
                        εἰργάζοντο, σιδήρια μὲν λιθουργὰ οὐκ ἔχοντες, λογάδην δὲ φέροντες λίθους,
                        καὶ ξυνετίθεσαν ὡς ἕκαστόν τι ξυμβαίνοι· καὶ τὸν πηλόν, εἴ που δέοι χρῆσθαι,
                        ἀγγείων ἀπορίᾳ ἐπὶ τοῦ νώτου ἔφερον, ἐγκεκυφότες τε, ὡς μάλιστα μέλλοι
                        ἐπιμένειν, καὶ τὼ χεῖρε ἐς τοὐπίσω ξυμπλέκοντες, ὅπως μὴ ἀποπίπτοι. παντί τε
                        τρόπῳ ἠπείγοντο φθῆναι τοὺς λακεδαιμονίους τὰ ἐπιμαχώτατα ἐξεργασάμενοι πρὶν
                        ἐπιβοηθῆσαι· τὸ γὰρ πλέον τοῦ χωρίου αὐτὸ καρτερὸν ὑπῆρχε καὶ οὐδὲν ἔδει
                        τείχους.</p>
                </div>
                <div
                    n="5"
                    type="chapter">
                    <p>οἱ δὲ ἑορτήν τινα ἔτυχον ἄγοντες καὶ ἅμα πυνθανόμενοι ἐν ὀλιγωρίᾳ ἐποιοῦντο,
                        ὡς, ὅταν ἐξέλθωσιν, ἢ οὐχ ὑπομενοῦντας σφᾶς ἢ ῥᾳδίως ληψόμενοι βίᾳ· καί τι
                        καὶ αὐτοὺς ὁ στρατὸς ἔτι ἐν ταῖς ἀθήναις ὢν ἐπέσχεν. τειχίσαντες δὲ οἱ
                        ἀθηναῖοι τοῦ χωρίου τὰ πρὸς ἤπειρον καὶ ἃ μάλιστα ἔδει ἐν ἡμέραις ἓξ τὸν μὲν
                        δημοσθένη μετὰ νεῶν πέντε αὐτοῦ φύλακα καταλείπουσι, ταῖς δὲ πλείοσι ναυσὶ
                        τὸν ἐς τὴν κέρκυραν πλοῦν καὶ σικελίαν ἠπείγοντο.</p>
                </div>
                <div
                    n="6"
                    type="chapter">
                    <p>οἱ δ᾽ ἐν τῇ ἀττικῇ ὄντες πελοποννήσιοι ὡς ἐπύθοντο τῆς πύλου κατειλημμένης,
                        ἀνεχώρουν κατὰ τάχος ἐπ᾽ οἴκου, νομίζοντες μὲν οἱ λακεδαιμόνιοι καὶ ἆγις ὁ
                        βασιλεὺς οἰκεῖον σφίσι τὸ περὶ τὴν πύλον· ἅμα δὲ πρῲ ἐσβαλόντες καὶ τοῦ
                        σίτου ἔτι χλωροῦ ὄντος ἐσπάνιζον τροφῆς τοῖς πολλοῖς, χειμών τε ἐπιγενόμενος
                        μείζων παρὰ τὴν καθεστηκυῖαν ὥραν ἐπίεσε τὸ στράτευμα. ὥστε πολλαχόθεν
                        ξυνέβη ἀναχωρῆσαί τε θᾶσσον αὐτοὺς καὶ βραχυτάτην γενέσθαι τὴν ἐσβολὴν
                        ταύτην· ἡμέρας γὰρ πέντε καὶ δέκα ἔμειναν ἐν τῇ ἀττικῇ.</p>
                </div>
                <div
                    n="7"
                    type="chapter">
                    <p>κατὰ δὲ τὸν αὐτὸν χρόνον σιμωνίδης ἀθηναίων στρατηγὸς ἠιόνα τὴν ἐπὶ θρᾴκης
                        μενδαίων ἀποικίαν, πολεμίαν δὲ οὖσαν, ξυλλέξας ἀθηναίους τε ὀλίγους ἐκ τῶν
                        φρουρίων καὶ τῶν ἐκείνῃ ξυμμάχων πλῆθος προδιδομένην κατέλαβεν. καὶ
                        παραχρῆμα ἐπιβοηθησάντων χαλκιδέων καὶ βοττιαίων ἐξεκρούσθη τε καὶ ἀπέβαλε
                        πολλοὺς τῶν στρατιωτῶν.</p>
                </div>
                <div
                    n="8"
                    type="chapter">
                    <p>ἀναχωρησάντων δὲ τῶν ἐκ τῆς ἀττικῆς πελοποννησίων οἱ σπαρτιᾶται αὐτοὶ μὲν καὶ
                        οἱ ἐγγύτατα τῶν περιοίκων εὐθὺς ἐβοήθουν ἐπὶ τὴν πύλον, τῶν δὲ ἄλλων
                        λακεδαιμονίων βραδυτέρα ἐγίγνετο ἡ ἔφοδος, ἄρτι ἀφιγμένων ἀφ᾽ ἑτέρας
                        στρατείας. περιήγγελλον δὲ καὶ κατὰ τὴν πελοπόννησον βοηθεῖν ὅτι τάχιστα ἐπὶ
                        πύλον καὶ ἐπὶ τὰς ἐν τῇ κερκύρᾳ ναῦς σφῶν τὰς ἑξήκοντα ἔπεμψαν, αἳ
                        ὑπερενεχθεῖσαι τὸν λευκαδίων ἰσθμὸν καὶ λαθοῦσαι τὰς ἐν ζακύνθῳ ἀττικὰς ναῦς
                        ἀφικνοῦνται ἐπὶ πύλον· παρῆν δὲ ἤδη καὶ ὁ πεζὸς στρατός. δημοσθένης δὲ
                        προσπλεόντων ἔτι τῶν πελοποννησίων ὑπεκπέμπει φθάσας δύο ναῦς ἀγγεῖλαι
                        εὐρυμέδοντι καὶ τοῖς ἐν ταῖς ναυσὶν ἐν ζακύνθῳ ἀθηναίοις παρεῖναι ὡς τοῦ
                        χωρίου κινδυνεύοντος. καὶ αἱ μὲν νῆες κατὰ τάχος ἔπλεον κατὰ τὰ ἐπεσταλμένα
                        ὑπὸ δημοσθένους· οἱ δὲ λακεδαιμόνιοι παρεσκευάζοντο ὡς τῷ τειχίσματι
                        προσβαλοῦντες κατά τε γῆν καὶ κατὰ θάλασσαν, ἐλπίζοντες ῥᾳδίως αἱρήσειν
                        οἰκοδόμημα διὰ ταχέων εἰργασμένον καὶ ἀνθρώπων ὀλίγων ἐνόντων. προσδεχόμενοι
                        δὲ καὶ τὴν ἀπὸ τῆς ζακύνθου τῶν ἀττικῶν νεῶν βοήθειαν ἐν νῷ εἶχον, ἢν ἄρα μὴ
                        πρότερον ἕλωσι, καὶ τοὺς ἔσπλους τοῦ λιμένος ἐμφάρξαι, ὅπως μὴ ᾖ τοῖς
                        ἀθηναίοις ἐφορμίσασθαι ἐς αὐτόν. ἡ γὰρ νῆσος ἡ σφακτηρία καλουμένη τόν τε
                        λιμένα παρατείνουσα καὶ ἐγγὺς ἐπικειμένη ἐχυρὸν ποιεῖ καὶ τοὺς ἔσπλους
                        στενούς, τῇ μὲν δυοῖν νεοῖν διάπλουν κατὰ τὸ τείχισμα τῶν ἀθηναίων καὶ τὴν
                        πύλον, τῇ δὲ πρὸς τὴν ἄλλην ἤπειρον ὀκτὼ ἢ ἐννέα· ὑλώδης τε καὶ ἀτριβὴς πᾶσα
                        ὑπ᾽ ἐρημίας ἦν καὶ μέγεθος περὶ πέντε καὶ δέκα σταδίους μάλιστα. τοὺς μὲν
                        οὖν ἔσπλους ταῖς ναυσὶν ἀντιπρῴροις βύζην κλῄσειν ἔμελλον· τὴν δὲ νῆσον
                        ταύτην φοβούμενοι μὴ ἐξ αὐτῆς τὸν πόλεμον σφίσι ποιῶνται, ὁπλίτας διεβίβασαν
                        ἐς αὐτὴν καὶ παρὰ τὴν ἤπειρον ἄλλους ἔταξαν. οὕτω γὰρ τοῖς ἀθηναίοις τήν τε
                        νῆσον πολεμίαν ἔσεσθαι τήν τε ἤπειρον, ἀπόβασιν οὐκ ἔχουσαν<add>τὰ γὰρ αὐτῆς
                            τῆς πύλου ἔξω τοῦ ἔσπλου πρὸς τὸ πέλαγος ἀλίμενα ὄντα οὐχ ἕξειν ὅθεν
                            ὁρμώμενοι ὠφελήσουσι τοὺς αὑτῶν</add>σφεῖς δὲ ἄνευ τε ναυμαχίας καὶ
                        κινδύνου ἐκπολιορκήσειν τὸ χωρίον κατὰ τὸ εἰκός, σίτου τε οὐκ ἐνόντος καὶ
                        δι᾽ ὀλίγης παρασκευῆς κατειλημμένον. ὡς δ᾽ ἐδόκει αὐτοῖς ταῦτα, καὶ
                        διεβίβαζον ἐς τὴν νῆσον τοὺς ὁπλίτας ἀποκληρώσαντες ἀπὸ πάντων τῶν λόχων.
                        καὶ διέβησαν μὲν καὶ ἄλλοι πρότερον κατὰ διαδοχήν, οἱ δὲ τελευταῖοι καὶ
                        ἐγκαταληφθέντες εἴκοσι καὶ τετρακόσιοι ἦσαν καὶ εἵλωτες οἱ περὶ αὐτούς· ἦρχε
                        δὲ αὐτῶν ἐπιτάδας ὁ μολόβρου.</p>
                </div>
                <div
                    n="9"
                    type="chapter">
                    <p>δημοσθένης δὲ ὁρῶν τοὺς λακεδαιμονίους μέλλοντας προσβάλλειν ναυσί τε ἅμα καὶ
                        πεζῷ παρεσκευάζετο καὶ αὐτός, καὶ τὰς τριήρεις αἳ περιῆσαν αὐτῷ ἀπὸ τῶν
                        καταλειφθεισῶν ἀνασπάσας ὑπὸ τὸ τείχισμα προσεσταύρωσε, καὶ τοὺς ναύτας ἐξ
                        αὐτῶν ὥπλισεν ἀσπίσι<add>τε</add>φαύλαις καὶ οἰσυΐναις ταῖς πολλαῖς· οὐ γὰρ
                        ἦν ὅπλα ἐν χωρίῳ ἐρήμῳ πορίσασθαι, ἀλλὰ καὶ ταῦτα ἐκ λῃστρικῆς μεσσηνίων
                        τριακοντόρου καὶ κέλητος ἔλαβον, οἳ ἔτυχον παραγενόμενοι. ὁπλῖταί τε τῶν
                        μεσσηνίων τούτων ὡς τεσσαράκοντα ἐγένοντο, οἷς ἐχρῆτο μετὰ τῶν ἄλλων. τοὺς
                        μὲν οὖν πολλοὺς τῶν τε ἀόπλων καὶ ὡπλισμένων ἐπὶ τὰ τετειχισμένα μάλιστα καὶ
                        ἐχυρὰ τοῦ χωρίου πρὸς τὴν ἤπειρον ἔταξε, προειπὼν ἀμύνασθαι τὸν πεζόν, ἢν
                        προσβάλῃ· αὐτὸς δὲ ἀπολεξάμενος ἐκ πάντων ἑξήκοντα ὁπλίτας καὶ τοξότας
                        ὀλίγους ἐχώρει ἔξω τοῦ τείχους ἐπὶ τὴν θάλασσαν, ᾗ μάλιστα ἐκείνους
                        προσεδέχετο πειράσειν ἀποβαίνειν, ἐς χωρία μὲν χαλεπὰ καὶ πετρώδη πρὸς τὸ
                        πέλαγος τετραμμένα, σφίσι δὲ τοῦ τείχους ταύτῃ ἀσθενεστάτου ὄντος
                        ἐσβιάσασθαι αὐτοὺς ἡγεῖτο προθυμήσεσθαι· οὔτε γὰρ αὐτοὶ ἐλπίζοντές ποτε
                        ναυσὶ κρατήσεσθαι οὐκ ἰσχυρὸν ἐτείχιζον, ἐκείνοις τε βιαζομένοις τὴν
                        ἀπόβασιν ἁλώσιμον τὸ χωρίον γίγνεσθαι. κατὰ τοῦτο οὖν πρὸς αὐτὴν τὴν
                        θάλασσαν χωρήσας ἔταξε τοὺς ὁπλίτας ὡς εἴρξων, ἢν δύνηται, καὶ παρεκελεύσατο
                        τοιάδε.</p>
                </div>
                <div
                    n="10"
                    type="chapter">
                    <p><quote>ἄνδρες οἱ ξυναράμενοι τοῦδε τοῦ κινδύνου, μηδεὶς ὑμῶν ἐν τῇ τοιᾷδε
                            ἀνάγκῃ ξυνετὸς βουλέσθω δοκεῖν εἶναι, ἐκλογιζόμενος ἅπαν τὸ περιεστὸς
                            ἡμᾶς δεινόν, μᾶλλον ἢ ἀπερισκέπτως εὔελπις ὁμόσε χωρῆσαι τοῖς ἐναντίοις
                            καὶ ἐκ τούτων ἂν περιγενόμενος. ὅσα γὰρ ἐς ἀνάγκην ἀφῖκται ὥσπερ τάδε,
                            λογισμὸν ἥκιστα ἐνδεχόμενα κινδύνου τοῦ ταχίστου προσδεῖται. ἐγὼ δὲ καὶ
                            τὰ πλείω ὁρῶ πρὸς ἡμῶν ὄντα, ἢν ἐθέλωμέν τε μεῖναι καὶ μὴ τῷ πλήθει
                            αὐτῶν καταπλαγέντες τὰ ὑπάρχοντα ἡμῖν κρείσσω καταπροδοῦναι. τοῦ τε γὰρ
                            χωρίου τὸ δυσέμβατον ἡμέτερον νομίζω, ὃ μενόντων μὲν ἡμῶν ξύμμαχον
                            γίγνεται, ὑποχωρήσασι δὲ καίπερ χαλεπὸν ὂν εὔπορον ἔσται μηδενὸς
                            κωλύοντος, καὶ τὸν πολέμιον δεινότερον ἕξομεν μὴ ῥᾳδίας αὐτῷ πάλιν οὔσης
                            τῆς ἀναχωρήσεως, ἢν καὶ ὑφ᾽ ἡμῶν βιάζηται<add>ἐπὶ γὰρ ταῖς ναυσὶ ῥᾷστοί
                                εἰσιν ἀμύνεσθαι, ἀποβάντες δὲ ἐν τῷ ἴσῳ ἤδη</add>, τό τε πλῆθος
                            αὐτῶν οὐκ ἄγαν δεῖ φοβεῖσθαι· κατ᾽ ὀλίγον γὰρ μαχεῖται καίπερ πολὺ ὂν
                            ἀπορίᾳ τῆς προσορμίσεως, καὶ οὐκ ἐν γῇ στρατός ἐστιν ἐκ τοῦ ὁμοίου
                            μείζων, ἀλλ᾽ ἀπὸ νεῶν, αἷς πολλὰ τὰ καίρια δεῖ ἐν τῇ θαλάσσῃ ξυμβῆναι.
                            ὥστε τὰς τούτων ἀπορίας ἀντιπάλους ἡγοῦμαι τῷ ἡμετέρῳ πλήθει, καὶ ἅμα
                            ἀξιῶ ὑμᾶς, ἀθηναίους ὄντας καὶ ἐπισταμένους ἐμπειρίᾳ τὴν ναυτικὴν ἐπ᾽
                            ἄλλους ἀπόβασιν ὅτι, εἴ τις ὑπομένοι καὶ μὴ φόβῳ ῥοθίου καὶ νεῶν
                            δεινότητος κατάπλου ὑποχωροίη, οὐκ ἄν ποτε βιάζοιτο, καὶ αὐτοὺς νῦν
                            μεῖναί τε καὶ ἀμυνομένους παρ᾽ αὐτὴν τὴν ῥαχίαν σῴζειν ἡμᾶς τε αὐτοὺς
                            καὶ τὸ χωρίον.</quote></p>
                </div>
                <div
                    n="11"
                    type="chapter">
                    <p>τοσαῦτα τοῦ δημοσθένους παρακελευσαμένου οἱ ἀθηναῖοι ἐθάρσησάν τε μᾶλλον καὶ
                        ἐπικαταβάντες ἐτάξαντο παρ᾽ αὐτὴν τὴν θάλασσαν. οἱ δὲ λακεδαιμόνιοι ἄραντες
                        τῷ τε κατὰ γῆν στρατῷ προσέβαλλον τῷ τειχίσματι καὶ ταῖς ναυσὶν ἅμα οὔσαις
                        τεσσαράκοντα καὶ τρισί, ναύαρχος δὲ αὐτῶν ἐπέπλει θρασυμηλίδας ὁ
                        κρατησικλέους σπαρτιάτης. προσέβαλλε δὲ ᾗπερ ὁ δημοσθένης προσεδέχετο. καὶ
                        οἱ μὲν ἀθηναῖοι ἀμφοτέρωθεν ἔκ τε γῆς καὶ ἐκ θαλάσσης ἠμύνοντο· οἱ δὲ κατ᾽
                        ὀλίγας ναῦς διελόμενοι, διότι οὐκ ἦν πλέοσι προσσχεῖν, καὶ ἀναπαύοντες ἐν τῷ
                        μέρει τοὺς ἐπίπλους ἐποιοῦντο, προθυμίᾳ τε πάσῃ χρώμενοι καὶ παρακελευσμῷ,
                        εἴ πως ὠσάμενοι ἕλοιεν τὸ τείχισμα. πάντων δὲ φανερώτατος βρασίδας ἐγένετο.
                        τριηραρχῶν γὰρ καὶ ὁρῶν τοῦ χωρίου χαλεποῦ ὄντος τοὺς τριηράρχους καὶ
                        κυβερνήτας, εἴ που καὶ δοκοίη δυνατὸν εἶναι σχεῖν, ἀποκνοῦντας καὶ
                        φυλασσομένους τῶν νεῶν μὴ ξυντρίψωσιν, ἐβόα λέγων ὡς οὐκ εἰκὸς εἴη ξύλων
                        φειδομένους τοὺς πολεμίους ἐν τῇ χώρᾳ περιιδεῖν τεῖχος πεποιημένους, ἀλλὰ
                        τάς τε σφετέρας ναῦς βιαζομένους τὴν ἀπόβασιν καταγνύναι ἐκέλευε, καὶ τοὺς
                        ξυμμάχους μὴ ἀποκνῆσαι ἀντὶ μεγάλων εὐεργεσιῶν τὰς ναῦς τοῖς λακεδαιμονίοις
                        ἐν τῷ παρόντι ἐπιδοῦναι, ὀκείλαντας δὲ καὶ παντὶ τρόπῳ ἀποβάντας τῶν τε
                        ἀνδρῶν καὶ τοῦ χωρίου κρατῆσαι.</p>
                </div>
                <div
                    n="12"
                    type="chapter">
                    <p>καὶ ὁ μὲν τούς τε ἄλλους τοιαῦτα ἐπέσπερχε καὶ τὸν ἑαυτοῦ κυβερνήτην
                        ἀναγκάσας ὀκεῖλαι τὴν ναῦν ἐχώρει ἐπὶ τὴν ἀποβάθραν· καὶ πειρώμενος
                        ἀποβαίνειν ἀνεκόπη ὑπὸ τῶν ἀθηναίων, καὶ τραυματισθεὶς πολλὰ ἐλιποψύχησέ τε
                        καὶ πεσόντος αὐτοῦ ἐς τὴν παρεξειρεσίαν ἡ ἀσπὶς περιερρύη ἐς τὴν θάλασσαν,
                        καὶ ἐξενεχθείσης αὐτῆς ἐς τὴν γῆν οἱ ἀθηναῖοι ἀνελόμενοι ὕστερον πρὸς τὸ
                        τροπαῖον ἐχρήσαντο ὃ ἔστησαν τῆς προσβολῆς ταύτης. οἱ δ᾽ ἄλλοι προυθυμοῦντο
                        μέν, ἀδύνατοι δ᾽ ἦσαν ἀποβῆναι τῶν τε χωρίων χαλεπότητι καὶ τῶν ἀθηναίων
                        μενόντων καὶ οὐδὲν ὑποχωρούντων. ἐς τοῦτό τε περιέστη ἡ τύχη ὥστε ἀθηναίους
                        μὲν ἐκ γῆς τε καὶ ταύτης λακωνικῆς ἀμύνεσθαι ἐκείνους ἐπιπλέοντας,
                        λακεδαιμονίους δὲ ἐκ νεῶν τε καὶ ἐς τὴν ἑαυτῶν πολεμίαν οὖσαν ἐπ᾽ ἀθηναίους
                        ἀποβαίνειν· ἐπὶ πολὺ γὰρ ἐποίει τῆς δόξης ἐν τῷ τότε τοῖς μὲν ἠπειρώταις
                        μάλιστα εἶναι καὶ τὰ πεζὰ κρατίστοις, τοῖς δὲ θαλασσίοις τε καὶ ταῖς ναυσὶ
                        πλεῖστον προύχειν.</p>
                </div>
                <div
                    n="13"
                    type="chapter">
                    <p>ταύτην μὲν οὖν τὴν ἡμέραν καὶ τῆς ὑστεραίας μέρος τι προσβολὰς ποιησάμενοι
                        ἐπέπαυντο· καὶ τῇ τρίτῃ ἐπὶ ξύλα ἐς μηχανὰς παρέπεμψαν τῶν νεῶν τινὰς ἐς
                        ἀσίνην, ἐλπίζοντες τὸ κατὰ τὸν λιμένα τεῖχος ὕψος μὲν ἔχειν, ἀποβάσεως δὲ
                        μάλιστα οὔσης ἑλεῖν<add>ἂν</add>μηχαναῖς. ἐν τούτῳ δὲ αἱ ἐκ τῆς ζακύνθου
                        νῆες τῶν ἀθηναίων παραγίγνονται τεσσαράκοντα· προσεβοήθησαν γὰρ τῶν τε
                        φρουρίδων τινὲς αὐτοῖς τῶν ἐκ ναυπάκτου καὶ χῖαι τέσσαρες. ὡς δὲ εἶδον τήν
                        τε ἤπειρον ὁπλιτῶν περίπλεων τήν τε νῆσον, ἔν τε τῷ λιμένι οὔσας τὰς ναῦς
                        καὶ οὐκ ἐκπλεούσας, ἀπορήσαντες ὅπῃ καθορμίσωνται, τότε μὲν ἐς πρωτὴν τὴν
                        νῆσον, ἣ οὐ πολὺ ἀπέχει ἐρῆμος οὖσα, ἔπλευσαν καὶ ηὐλίσαντο, τῇ δ᾽ ὑστεραίᾳ
                        παρασκευασάμενοι ὡς ἐπὶ ναυμαχίαν ἀνήγοντο, ἢν μὲν ἀντεκπλεῖν ἐθέλωσι σφίσιν
                        ἐς τὴν εὐρυχωρίαν, εἰ δὲ μή, ὡς αὐτοὶ ἐπεσπλευσούμενοι. καὶ οἱ μὲν οὔτε
                        ἀντανήγοντο οὔτε ἃ διενοήθησαν, φάρξαι τοὺς ἔσπλους, ἔτυχον ποιήσαντες,
                        ἡσυχάζοντες δ᾽ ἐν τῇ γῇ τάς τε ναῦς ἐπλήρουν καὶ παρεσκευάζοντο, ἢν ἐσπλέῃ
                        τις, ὡς ἐν τῷ λιμένι ὄντι οὐ σμικρῷ ναυμαχήσοντες.</p>
                </div>
                <div
                    n="14"
                    type="chapter">
                    <p>οἱ δ᾽ ἀθηναῖοι γνόντες καθ᾽ ἑκάτερον τὸν ἔσπλουν ὥρμησαν ἐπ᾽ αὐτούς, καὶ τὰς
                        μὲν πλείους καὶ μετεώρους ἤδη τῶν νεῶν καὶ ἀντιπρῴρους προσπεσόντες ἐς φυγὴν
                        κατέστησαν, καὶ ἐπιδιώκοντες ὡς διὰ βραχέος ἔτρωσαν μὲν πολλάς, πέντε δὲ
                        ἔλαβον, καὶ μίαν τούτων αὐτοῖς ἀνδράσιν· ταῖς δὲ λοιπαῖς ἐν τῇ γῇ
                        καταπεφευγυίαις ἐνέβαλλον. αἱ δὲ καὶ πληρούμεναι ἔτι πρὶν ἀνάγεσθαι
                        ἐκόπτοντο· καί τινας καὶ ἀναδούμενοι κενὰς εἷλκον τῶν ἀνδρῶν ἐς φυγὴν
                        ὡρμημένων. ἃ ὁρῶντες οἱ λακεδαιμόνιοι καὶ περιαλγοῦντες τῷ πάθει, ὅτιπερ
                        αὐτῶν οἱ ἄνδρες ἀπελαμβάνοντο ἐν τῇ νήσῳ, παρεβοήθουν, καὶ ἐπεσβαίνοντες ἐς
                        τὴν θάλασσαν ξὺν τοῖς ὅπλοις ἀνθεῖλκον ἐπιλαμβανόμενοι τῶν νεῶν· καὶ ἐν
                        τούτῳ κεκωλῦσθαι ἐδόκει ἕκαστος ᾧ μή τινι καὶ αὐτὸς ἔργῳ παρῆν. ἐγένετό τε ὁ
                        θόρυβος μέγας καὶ ἀντηλλαγμένου τοῦ ἑκατέρων τρόπου περὶ τὰς ναῦς· οἵ τε γὰρ
                        λακεδαιμόνιοι ὑπὸ προθυμίας καὶ ἐκπλήξεως ὡς εἰπεῖν ἄλλο οὐδὲν ἢ ἐκ γῆς
                        ἐναυμάχουν, οἵ τε ἀθηναῖοι κρατοῦντες καὶ βουλόμενοι τῇ παρούσῃ τύχῃ ὡς ἐπὶ
                        πλεῖστον ἐπεξελθεῖν ἀπὸ νεῶν ἐπεζομάχουν. πολύν τε πόνον παρασχόντες
                        ἀλλήλοις καὶ τραυματίσαντες διεκρίθησαν, καὶ οἱ λακεδαιμόνιοι τὰς κενὰς ναῦς
                        πλὴν τῶν τὸ πρῶτον ληφθεισῶν διέσωσαν. καταστάντες δὲ ἑκάτεροι ἐς τὸ
                        στρατόπεδον οἱ μὲν τροπαῖόν τε ἔστησαν καὶ νεκροὺς ἀπέδοσαν καὶ ναυαγίων
                        ἐκράτησαν, καὶ τὴν νῆσον εὐθὺς περιέπλεον καὶ ἐν φυλακῇ εἶχον ὡς τῶν ἀνδρῶν
                        ἀπειλημμένων· οἱ δ᾽ ἐν τῇ ἠπείρῳ πελοποννήσιοι καὶ ἀπὸ πάντων ἤδη
                        βεβοηθηκότες ἔμενον κατὰ χώραν ἐπὶ τῇ πύλῳ.</p>
                </div>
                <div
                    n="15"
                    type="chapter">
                    <p>ἐς δὲ τὴν σπάρτην ὡς ἠγγέλθη τὰ γεγενημένα περὶ πύλον, ἔδοξεν αὐτοῖς ὡς ἐπὶ
                        ξυμφορᾷ μεγάλῃ τὰ τέλη καταβάντας ἐς τὸ στρατόπεδον βουλεύειν παραχρῆμα
                        ὁρῶντας ὅτι ἂν δοκῇ. καὶ ὡς εἶδον ἀδύνατον ὂν τιμωρεῖν τοῖς ἀνδράσι καὶ
                        κινδυνεύειν οὐκ ἐβούλοντο ἢ ὑπὸ λιμοῦ τι παθεῖν αὐτοὺς ἢ ὑπὸ πλήθους
                        βιασθέντας κρατηθῆναι, ἔδοξεν αὐτοῖς πρὸς τοὺς στρατηγοὺς τῶν ἀθηναίων, ἢν
                        ἐθέλωσι, σπονδὰς ποιησαμένους τὰ περὶ πύλον ἀποστεῖλαι ἐς τὰς ἀθήνας
                        πρέσβεις περὶ ξυμβάσεως καὶ τοὺς ἄνδρας ὡς τάχιστα πειρᾶσθαι κομίσασθαι.</p>
                </div>
                <div
                    n="16"
                    type="chapter">
                    <p>δεξαμένων δὲ τῶν στρατηγῶν τὸν λόγον ἐγίγνοντο σπονδαὶ τοιαίδε,
                        λακεδαιμονίους μὲν τὰς ναῦς ἐν αἷς ἐναυμάχησαν καὶ τὰς ἐν τῇ λακωνικῇ πάσας,
                        ὅσαι ἦσαν μακραί, παραδοῦναι κομίσαντας ἐς πύλον ἀθηναίοις, καὶ ὅπλα μὴ
                        ἐπιφέρειν τῷ τειχίσματι μήτε κατὰ γῆν μήτε κατὰ θάλασσαν, ἀθηναίους δὲ τοῖς
                        ἐν τῇ νήσῳ ἀνδράσι σῖτον ἐᾶν τοὺς ἐν τῇ ἠπείρῳ λακεδαιμονίους ἐκπέμπειν
                        τακτὸν καὶ μεμαγμένον, δύο χοίνικας ἑκάστῳ ἀττικὰς ἀλφίτων καὶ δύο κοτύλας
                        οἴνου καὶ κρέας, θεράποντι δὲ τούτων ἡμίσεα· ταῦτα δὲ ὁρώντων τῶν ἀθηναίων
                        ἐσπέμπειν καὶ πλοῖον μηδὲν ἐσπλεῖν λάθρᾳ· φυλάσσειν δὲ καὶ τὴν νῆσον
                        ἀθηναίους μηδὲν ἧσσον, ὅσα μὴ ἀποβαίνοντας, καὶ ὅπλα μὴ ἐπιφέρειν τῷ
                        πελοποννησίων στρατῷ μήτε κατὰ γῆν μήτε κατὰ θάλασσαν. ὅτι δ᾽ ἂν τούτων
                        παραβαίνωσιν ἑκάτεροι καὶ ὁτιοῦν, τότε λελύσθαι τὰς σπονδάς. ἐσπεῖσθαι δὲ
                        αὐτὰς μέχρι οὗ ἐπανέλθωσιν οἱ ἐκ τῶν ἀθηνῶν λακεδαιμονίων πρέσβεις·
                        ἀποστεῖλαι δὲ αὐτοὺς τριήρει ἀθηναίους καὶ πάλιν κομίσαι. ἐλθόντων δὲ τάς τε
                        σπονδὰς λελύσθαι ταύτας καὶ τὰς ναῦς ἀποδοῦναι ἀθηναίους ὁμοίας οἵασπερ ἂν
                        παραλάβωσιν. αἱ μὲν σπονδαὶ ἐπὶ τούτοις ἐγένοντο, καὶ αἱ νῆες παρεδόθησαν
                        οὖσαι περὶ ἑξήκοντα, καὶ οἱ πρέσβεις ἀπεστάλησαν. ἀφικόμενοι δὲ ἐς τὰς
                        ἀθήνας ἔλεξαν τοιάδε.</p>
                </div>
                <div
                    n="17"
                    type="chapter">
                    <p><quote>ἔπεμψαν ἡμᾶς λακεδαιμόνιοι, ὦ ἀθηναῖοι, περὶ τῶν ἐν τῇ νήσῳ ἀνδρῶν
                            πράξοντας ὅτι ἂν ὑμῖν τε ὠφέλιμον ὂν τὸ αὐτὸ πείθωμεν καὶ ἡμῖν ἐς τὴν
                            ξυμφορὰν ὡς ἐκ τῶν παρόντων κόσμον μάλιστα μέλλῃ οἴσειν. τοὺς δὲ λόγους
                            μακροτέρους οὐ παρὰ τὸ εἰωθὸς μηκυνοῦμεν, ἀλλ᾽ ἐπιχώριον ὂν ἡμῖν οὗ μὲν
                            βραχεῖς ἀρκῶσι μὴ πολλοῖς χρῆσθαι, πλέοσι δὲ ἐν ᾧ ἂν καιρὸς ᾖ
                            διδάσκοντάς τι τῶν προύργου λόγοις τὸ δέον πράσσειν. λάβετε δὲ αὐτοὺς μὴ
                            πολεμίως μηδ᾽ ὡς ἀξύνετοι διδασκόμενοι, ὑπόμνησιν δὲ τοῦ καλῶς
                            βουλεύσασθαι πρὸς εἰδότας ἡγησάμενοι.</quote></p>
                    <p><quote>ὑμῖν γὰρ εὐτυχίαν τὴν παροῦσαν ἔξεστι καλῶς θέσθαι, ἔχουσι μὲν ὧν
                            κρατεῖτε, προσλαβοῦσι δὲ τιμὴν καὶ δόξαν, καὶ μὴ παθεῖν ὅπερ οἱ ἀήθως τι
                            ἀγαθὸν λαμβάνοντες τῶν ἀνθρώπων· αἰεὶ γὰρ τοῦ πλέονος ἐλπίδι ὀρέγονται
                            διὰ τὸ καὶ τὰ παρόντα ἀδοκήτως εὐτυχῆσαι. οἷς δὲ πλεῖσται μεταβολαὶ ἐπ᾽
                            ἀμφότερα ξυμβεβήκασι, δίκαιοί εἰσι καὶ ἀπιστότατοι εἶναι ταῖς
                            εὐπραγίαις· ὃ τῇ τε ὑμετέρᾳ πόλει δι᾽ ἐμπειρίαν καὶ ἡμῖν μάλιστ᾽ ἂν ἐκ
                            τοῦ εἰκότος προσείη.</quote></p>
                </div>
                <div
                    n="18"
                    type="chapter">
                    <p><quote>γνῶτε δὲ καὶ ἐς τὰς ἡμετέρας νῦν ξυμφορὰς ἀπιδόντες, οἵτινες ἀξίωμα
                            μέγιστον τῶν ἑλλήνων ἔχοντες ἥκομεν παρ᾽ ὑμᾶς, πρότερον αὐτοὶ κυριώτεροι
                            νομίζοντες εἶναι δοῦναι ἐφ᾽ ἃ νῦν ἀφιγμένοι ὑμᾶς αἰτούμεθα. καίτοι οὔτε
                            δυνάμεως ἐνδείᾳ ἐπάθομεν αὐτὸ οὔτε μείζονος προσγενομένης ὑβρίσαντες,
                            ἀπὸ δὲ τῶν αἰεὶ ὑπαρχόντων γνώμῃ σφαλέντες, ἐν ᾧ πᾶσι τὸ αὐτὸ ὁμοίως
                            ὑπάρχει. ὥστε οὐκ εἰκὸς ὑμᾶς διὰ τὴν παροῦσαν νῦν ῥώμην πόλεώς τε καὶ
                            τῶν προσγεγενημένων καὶ τὸ τῆς τύχης οἴεσθαι αἰεὶ μεθ᾽ ὑμῶν ἔσεσθαι.
                            σωφρόνων δὲ ἀνδρῶν οἵτινες τἀγαθὰ ἐς ἀμφίβολον ἀσφαλῶς ἔθεντο<add>καὶ
                                ταῖς ξυμφοραῖς οἱ αὐτοὶ εὐξυνετώτερον ἂν προσφέροιντο</add>, τόν τε
                            πόλεμον νομίσωσι μὴ καθ᾽ ὅσον ἄν τις αὐτοῦ μέρος βούληται μεταχειρίζειν,
                            τούτῳ ξυνεῖναι, ἀλλ᾽ ὡς ἂν αἱ τύχαι αὐτῶν ἡγήσωνται· καὶ ἐλάχιστ᾽ ἂν οἱ
                            τοιοῦτοι πταίοντες διὰ τὸ μὴ τῷ ὀρθουμένῳ αὐτοῦ πιστεύοντες ἐπαίρεσθαι
                            ἐν τῷ εὐτυχεῖν ἂν μάλιστα καταλύοιντο. ὃ νῦν ὑμῖν, ὦ ἀθηναῖοι, καλῶς
                            ἔχει πρὸς ἡμᾶς πρᾶξαι, καὶ μή ποτε ὕστερον, ἢν ἄρα μὴ πειθόμενοι
                            σφαλῆτε, ἃ πολλὰ ἐνδέχεται, νομισθῆναι τύχῃ καὶ τὰ νῦν προχωρήσαντα
                            κρατῆσαι, ἐξὸν ἀκίνδυνον δόκησιν ἰσχύος καὶ ξυνέσεως ἐς τὸ ἔπειτα
                            καταλιπεῖν.</quote></p>
                </div>
                <div
                    n="19"
                    type="chapter">
                    <p><quote>λακεδαιμόνιοι δὲ ὑμᾶς προκαλοῦνται ἐς σπονδὰς καὶ διάλυσιν πολέμου,
                            διδόντες μὲν εἰρήνην καὶ ξυμμαχίαν καὶ ἄλλην φιλίαν πολλὴν καὶ
                            οἰκειότητα ἐς ἀλλήλους ὑπάρχειν, ἀνταιτοῦντες δὲ τοὺς ἐκ τῆς νήσου
                            ἄνδρας, καὶ ἄμεινον ἡγούμενοι ἀμφοτέροις μὴ διακινδυνεύεσθαι, εἴτε βίᾳ
                            διαφύγοιεν παρατυχούσης τινὸς σωτηρίας εἴτε καὶ ἐκπολιορκηθέντες μᾶλλον
                            ἂν χειρωθεῖεν. νομίζομέν τε τὰς μεγάλας ἔχθρας μάλιστ᾽ ἂν διαλύεσθαι
                            βεβαίως, οὐκ ἢν ἀνταμυνόμενός τις καὶ ἐπικρατήσας τὰ πλείω τοῦ πολέμου
                            κατ᾽ ἀνάγκην ὅρκοις ἐγκαταλαμβάνων μὴ ἀπὸ τοῦ ἴσου ξυμβῇ, ἀλλ᾽ ἢν παρὸν
                            τὸ αὐτὸ δρᾶσαι πρὸς τὸ ἐπιεικὲς καὶ ἀρετῇ αὐτὸν νικήσας παρὰ ἃ
                            προσεδέχετο μετρίως ξυναλλαγῇ. ὀφείλων γὰρ ἤδη ὁ ἐναντίος μὴ
                            ἀνταμύνεσθαι ὡς βιασθείς, ἀλλ᾽ ἀνταποδοῦναι ἀρετήν, ἑτοιμότερός ἐστιν
                            αἰσχύνῃ ἐμμένειν οἷς ξυνέθετο. καὶ μᾶλλον πρὸς τοὺς μειζόνως ἐχθροὺς
                            τοῦτο δρῶσιν οἱ ἄνθρωποι ἢ πρὸς τοὺς τὰ μέτρια διενεχθέντας· πεφύκασί τε
                            τοῖς μὲν ἑκουσίως ἐνδοῦσιν ἀνθησσᾶσθαι μεθ᾽ ἡδονῆς, πρὸς δὲ τὰ
                            ὑπεραυχοῦντα καὶ παρὰ γνώμην διακινδυνεύειν.</quote></p>
                </div>
                <div
                    n="20"
                    type="chapter">
                    <p><quote>ἡμῖν δὲ καλῶς, εἴπερ ποτέ, ἔχει ἀμφοτέροις ἡ ξυναλλαγή, πρίν τι
                            ἀνήκεστον διὰ μέσου γενόμενον ἡμᾶς καταλαβεῖν, ἐν ᾧ ἀνάγκη ἀίδιον ὑμῖν
                            ἔχθραν πρὸς τῇ κοινῇ καὶ ἰδίαν ἔχειν, ὑμᾶς δὲ στερηθῆναι ὧν νῦν
                            προκαλούμεθα. ἔτι δ᾽ ὄντων ἀκρίτων καὶ ὑμῖν μὲν δόξης καὶ ἡμετέρας
                            φιλίας προσγιγνομένης, ἡμῖν δὲ πρὸ αἰσχροῦ τινὸς ξυμφορᾶς μετρίως
                            κατατιθεμένης διαλλαγῶμεν, καὶ αὐτοί τε ἀντὶ πολέμου εἰρήνην ἑλώμεθα καὶ
                            τοῖς ἄλλοις ἕλλησιν ἀνάπαυσιν κακῶν ποιήσωμεν· οἳ καὶ ἐν τούτῳ ὑμᾶς
                            αἰτιωτέρους ἡγήσονται. πολεμοῦνται μὲν γὰρ ἀσαφῶς ὁποτέρων ἀρξάντων·
                            καταλύσεως δὲ γενομένης, ἧς νῦν ὑμεῖς τὸ πλέον κύριοί ἐστε, τὴν χάριν
                            ὑμῖν προσθήσουσιν. ἤν τε γνῶτε, λακεδαιμονίοις ἔξεστιν ὑμῖν φίλους
                            γενέσθαι βεβαίως, αὐτῶν τε προκαλεσαμένων χαρισαμένοις τε μᾶλλον ἢ
                            βιασαμένοις. καὶ ἐν τούτῳ τὰ ἐνόντα ἀγαθὰ σκοπεῖτε ὅσα εἰκὸς εἶναι· ἡμῶν
                            γὰρ καὶ ὑμῶν ταὐτὰ λεγόντων τό γε ἄλλο ἑλληνικὸν ἴστε ὅτι ὑποδεέστερον
                            ὂν τὰ μέγιστα τιμήσει.</quote></p>
                </div>
                <div
                    n="21"
                    type="chapter">
                    <p>οἱ μὲν οὖν λακεδαιμόνιοι τοσαῦτα εἶπον, νομίζοντες τοὺς ἀθηναίους ἐν τῷ πρὶν
                        χρόνῳ σπονδῶν μὲν ἐπιθυμεῖν, σφῶν δὲ ἐναντιουμένων κωλύεσθαι, διδομένης δὲ
                        εἰρήνης ἀσμένους δέξεσθαί τε καὶ τοὺς ἄνδρας ἀποδώσειν. οἱ δὲ τὰς μὲν
                        σπονδάς, ἔχοντες τοὺς ἄνδρας ἐν τῇ νήσῳ, ἤδη σφίσιν ἐνόμιζον ἑτοίμους εἶναι,
                        ὁπόταν βούλωνται ποιεῖσθαι πρὸς αὐτούς, τοῦ δὲ πλέονος ὠρέγοντο. μάλιστα δὲ
                        αὐτοὺς ἐνῆγε κλέων ὁ κλεαινέτου, ἀνὴρ δημαγωγὸς κατ᾽ ἐκεῖνον τὸν χρόνον ὢν
                        καὶ τῷ πλήθει πιθανώτατος· καὶ ἔπεισεν ἀποκρίνασθαι ὡς χρὴ τὰ μὲν ὅπλα καὶ
                        σφᾶς αὐτοὺς τοὺς ἐν τῇ νήσῳ παραδόντας πρῶτον κομισθῆναι ἀθήναζε, ἐλθόντων
                        δὲ ἀποδόντας λακεδαιμονίους νίσαιαν καὶ πηγὰς καὶ τροιζῆνα καὶ ἀχαΐαν, ἃ οὐ
                        πολέμῳ ἔλαβον, ἀλλ᾽ ἀπὸ τῆς προτέρας ξυμβάσεως ἀθηναίων ξυγχωρησάντων κατὰ
                        ξυμφορὰς καὶ ἐν τῷ τότε δεομένων τι μᾶλλον σπονδῶν, κομίσασθαι τοὺς ἄνδρας
                        καὶ σπονδὰς ποιήσασθαι ὁπόσον ἂν δοκῇ χρόνον ἀμφοτέροις.</p>
                </div>
                <div
                    n="22"
                    type="chapter">
                    <p>οἱ δὲ πρὸς μὲν τὴν ἀπόκρισιν οὐδὲν ἀντεῖπον, ξυνέδρους δὲ σφίσιν ἐκέλευον
                        ἑλέσθαι οἵτινες λέγοντες καὶ ἀκούοντες περὶ ἑκάστου ξυμβήσονται κατὰ ἡσυχίαν
                        ὅτι ἂν πείθωσιν ἀλλήλους. κλέων δὲ ἐνταῦθα δὴ πολὺς ἐνέκειτο, λέγων
                        γιγνώσκειν μὲν καὶ πρότερον οὐδὲν ἐν νῷ ἔχοντας δίκαιον αὐτούς, σαφὲς δ᾽
                        εἶναι καὶ νῦν, οἵτινες τῷ μὲν πλήθει οὐδὲν ἐθέλουσιν εἰπεῖν, ὀλίγοις δὲ
                        ἀνδράσι ξύνεδροι βούλονται γίγνεσθαι· ἀλλὰ εἴ τι ὑγιὲς διανοοῦνται, λέγειν
                        ἐκέλευσεν ἅπασιν. ὁρῶντες δὲ οἱ λακεδαιμόνιοι οὔτε σφίσιν οἷόν τε ὂν ἐν
                        πλήθει εἰπεῖν, εἴ τι καὶ ὑπὸ τῆς ξυμφορᾶς ἐδόκει αὐτοῖς ξυγχωρεῖν, μὴ ἐς
                        τοὺς ξυμμάχους διαβληθῶσιν εἰπόντες καὶ οὐ τυχόντες, οὔτε τοὺς ἀθηναίους ἐπὶ
                        μετρίοις ποιήσοντας ἃ προυκαλοῦντο, ἀνεχώρησαν ἐκ τῶν ἀθηνῶν ἄπρακτοι.</p>
                </div>
                <div
                    n="23"
                    type="chapter">
                    <p>ἀφικομένων δὲ αὐτῶν διελέλυντο εὐθὺς αἱ σπονδαὶ αἱ περὶ πύλον, καὶ τὰς ναῦς
                        οἱ λακεδαιμόνιοι ἀπῄτουν, καθάπερ ξυνέκειτο· οἱ δ᾽ ἀθηναῖοι ἐγκλήματα
                        ἔχοντες ἐπιδρομήν τε τῷ τειχίσματι παράσπονδον καὶ ἄλλα οὐκ ἀξιόλογα
                        δοκοῦντα εἶναι οὐκ ἀπεδίδοσαν, ἰσχυριζόμενοι ὅτι δὴ εἴρητο, ἐὰν καὶ ὁτιοῦν
                        παραβαθῇ, λελύσθαι τὰς σπονδάς. οἱ δὲ λακεδαιμόνιοι ἀντέλεγόν τε καὶ ἀδίκημα
                        ἐπικαλέσαντες τὸ τῶν νεῶν ἀπελθόντες ἐς πόλεμον καθίσταντο. καὶ τὰ περὶ
                        πύλον ὑπ᾽ ἀμφοτέρων κατὰ κράτος ἐπολεμεῖτο, ἀθηναῖοι μὲν δυοῖν νεοῖν
                        ἐναντίαιν αἰεὶ τὴν νῆσον περιπλέοντες τῆς ἡμέρας<add>τῆς δὲ νυκτὸς καὶ
                            ἅπασαι περιώρμουν, πλὴν τὰ πρὸς τὸ πέλαγος, ὁπότε ἄνεμος εἴη· καὶ ἐκ τῶν
                            ἀθηνῶν αὐτοῖς εἴκοσι νῆες ἀφίκοντο ἐς τὴν φυλακήν, ὥστε αἱ πᾶσαι
                            ἑβδομήκοντα ἐγένοντο</add>, πελοποννήσιοι δὲ ἔν τε τῇ ἠπείρῳ
                        στρατοπεδευόμενοι καὶ προσβολὰς ποιούμενοι τῷ τείχει, σκοποῦντες καιρὸν εἴ
                        τις παραπέσοι ὥστε τοὺς ἄνδρας σῶσαι.</p>
                </div>
                <div
                    n="24"
                    type="chapter">
                    <p>ἐν τούτῳ δὲ οἱ ἐν τῇ σικελίᾳ συρακόσιοι καὶ οἱ ξύμμαχοι πρὸς ταῖς ἐν μεσσήνῃ
                        φρουρούσαις ναυσὶ τὸ ἄλλο ναυτικὸν ὃ παρεσκευάζοντο προσκομίσαντες τὸν
                        πόλεμον ἐποιοῦντο ἐκ τῆς μεσσήνης<add>καὶ μάλιστα ἐνῆγον οἱ λοκροὶ τῶν
                            ῥηγίνων κατὰ ἔχθραν, καὶ αὐτοὶ δὲ ἐσεβεβλήκεσαν πανδημεὶ ἐς τὴν γῆν
                            αὐτῶν</add>, καὶ ναυμαχίας ἀποπειρᾶσθαι ἐβούλοντο, ὁρῶντες τοῖς
                        ἀθηναίοις τὰς μὲν παρούσας ὀλίγας ναῦς, ταῖς δὲ πλέοσι καὶ μελλούσαις ἥξειν
                        πυνθανόμενοι τὴν νῆσον πολιορκεῖσθαι. εἰ γὰρ κρατήσειαν τῷ ναυτικῷ, τὸ
                        ῥήγιον ἤλπιζον πεζῇ τε καὶ ναυσὶν ἐφορμοῦντες ῥᾳδίως χειρώσεσθαι, καὶ ἤδη
                        σφῶν ἰσχυρὰ τὰ πράγματα γίγνεσθαι· ξύνεγγυς γὰρ κειμένου τοῦ τε ῥηγίου
                        ἀκρωτηρίου τῆς ἰταλίας τῆς τε μεσσήνης τῆς σικελίας, τοῖς
                            ἀθηναίοις<add>τε</add>οὐκ ἂν εἶναι ἐφορμεῖν καὶ τοῦ πορθμοῦ κρατεῖν.
                        ἔστι δὲ ὁ πορθμὸς ἡ μεταξὺ ῥηγίου θάλασσα καὶ μεσσήνης, ᾗπερ βραχύτατον
                        σικελία τῆς ἠπείρου ἀπέχει· καὶ ἔστιν ἡ χάρυβδις κληθεῖσα τοῦτο, ᾗ ὀδυσσεὺς
                        λέγεται διαπλεῦσαι. διὰ στενότητα δὲ καὶ ἐκ μεγάλων πελαγῶν, τοῦ τε
                        τυρσηνικοῦ καὶ τοῦ σικελικοῦ, ἐσπίπτουσα ἡ θάλασσα ἐς αὐτὸ καὶ ῥοώδης οὖσα
                        εἰκότως χαλεπὴ ἐνομίσθη.</p>
                </div>
                <div
                    n="25"
                    type="chapter">
                    <p>ἐν τούτῳ οὖν τῷ μεταξὺ οἱ συρακόσιοι καὶ οἱ ξύμμαχοι ναυσὶν ὀλίγῳ πλέοσιν ἢ
                        τριάκοντα ἠναγκάσθησαν ὀψὲ τῆς ἡμέρας ναυμαχῆσαι περὶ πλοίου διαπλέοντος,
                        ἀντεπαναγόμενοι πρός τε ἀθηναίων ναῦς ἑκκαίδεκα καὶ ῥηγίνας ὀκτώ. καὶ
                        νικηθέντες ὑπὸ τῶν ἀθηναίων διὰ τάχους ἀπέπλευσαν ὡς ἕκαστοι ἔτυχον ἐς τὰ
                        οἰκεῖα στρατόπεδα, τό τε ἐν τῇ μεσσήνῃ καὶ ἐν τῷ ῥηγίῳ, μίαν ναῦν
                        ἀπολέσαντες· καὶ νὺξ ἐπεγένετο τῷ ἔργῳ. μετὰ δὲ τοῦτο οἱ μὲν λοκροὶ ἀπῆλθον
                        ἐκ τῆς ῥηγίνων, ἐπὶ δὲ τὴν πελωρίδα τῆς μεσσήνης ξυλλεγεῖσαι αἱ τῶν
                        συρακοσίων καὶ ξυμμάχων νῆες ὥρμουν καὶ ὁ πεζὸς αὐτοῖς παρῆν. προσπλεύσαντες
                        δὲ οἱ ἀθηναῖοι καὶ ῥηγῖνοι ὁρῶντες τὰς ναῦς κενὰς ἐνέβαλον, καὶ χειρὶ σιδηρᾷ
                        ἐπιβληθείσῃ μίαν ναῦν αὐτοὶ ἀπώλεσαν τῶν ἀνδρῶν ἀποκολυμβησάντων. καὶ μετὰ
                        τοῦτο τῶν συρακοσίων ἐσβάντων ἐς τὰς ναῦς καὶ παραπλεόντων ἀπὸ κάλω ἐς τὴν
                        μεσσήνην, αὖθις προσβαλόντες οἱ ἀθηναῖοι, ἀποσιμωσάντων ἐκείνων καὶ
                        προεμβαλόντων, ἑτέραν ναῦν ἀπολλύουσιν. καὶ ἐν τῷ παράπλῳ καὶ τῇ ναυμαχίᾳ
                        τοιουτοτρόπῳ γενομένῃ οὐκ ἔλασσον ἔχοντες οἱ συρακόσιοι παρεκομίσθησαν ἐς
                        τὸν ἐν τῇ μεσσήνῃ λιμένα.</p>
                    <p>καὶ οἱ μὲν ἀθηναῖοι, καμαρίνης ἀγγελθείσης προδίδοσθαι συρακοσίοις ὑπ᾽ ἀρχίου
                        καὶ τῶν μετ᾽ αὐτοῦ, ἔπλευσαν ἐκεῖσε· μεσσήνιοι δ᾽ ἐν τούτῳ πανδημεὶ κατὰ γῆν
                        καὶ ταῖς ναυσὶν ἅμα ἐστράτευσαν ἐπὶ νάξον τὴν χαλκιδικὴν ὅμορον οὖσαν. καὶ
                        τῇ πρώτῃ ἡμέρᾳ τειχήρεις ποιήσαντες τοὺς ναξίους ἐδῄουν τὴν γῆν, τῇ δ᾽
                        ὑστεραίᾳ ταῖς μὲν ναυσὶ περιπλεύσαντες κατὰ τὸν ἀκεσίνην ποταμὸν τὴν γῆν
                        ἐδῄουν, τῷ δὲ πεζῷ πρὸς τὴν πόλιν ἐσέβαλλον. ἐν τούτῳ δὲ οἱ σικελοὶ ὑπὲρ τῶν
                        ἄκρων πολλοὶ κατέβαινον βοηθοῦντες ἐπὶ τοὺς μεσσηνίους. καὶ οἱ νάξιοι ὡς
                        εἶδον, θαρσήσαντες καὶ παρακελευόμενοι ἐν ἑαυτοῖς ὡς οἱ λεοντῖνοι σφίσι καὶ
                        οἱ ἄλλοι ἕλληνες ξύμμαχοι ἐς τιμωρίαν ἐπέρχονται, ἐκδραμόντες ἄφνω ἐκ τῆς
                        πόλεως προσπίπτουσι τοῖς μεσσηνίοις, καὶ τρέψαντες ἀπέκτεινάν τε ὑπὲρ
                        χιλίους καὶ οἱ λοιποὶ χαλεπῶς ἀπεχώρησαν ἐπ᾽ οἴκου· καὶ γὰρ οἱ βάρβαροι ἐν
                        ταῖς ὁδοῖς ἐπιπεσόντες τοὺς πλείστους διέφθειραν. καὶ αἱ νῆες σχοῦσαι ἐς τὴν
                        μεσσήνην ὕστερον ἐπ᾽ οἴκου ἕκασται διεκρίθησαν. λεοντῖνοι δὲ εὐθὺς καὶ οἱ
                        ξύμμαχοι μετὰ ἀθηναίων ἐς τὴν μεσσήνην ὡς κεκακωμένην ἐστράτευον, καὶ
                        προσβάλλοντες οἱ μὲν ἀθηναῖοι κατὰ τὸν λιμένα ταῖς ναυσὶν ἐπείρων, ὁ δὲ
                        πεζὸς πρὸς τὴν πόλιν. ἐπεκδρομὴν δὲ ποιησάμενοι οἱ μεσσήνιοι καὶ λοκρῶν
                        τινὲς μετὰ τοῦ δημοτέλους, οἳ μετὰ τὸ πάθος ἐγκατελείφθησαν φρουροί,
                        ἐξαπιναίως προσπεσόντες τρέπουσι τοῦ στρατεύματος τῶν λεοντίνων τὸ πολὺ καὶ
                        ἀπέκτειναν πολλούς. ἰδόντες δὲ οἱ ἀθηναῖοι καὶ ἀποβάντες ἀπὸ τῶν νεῶν
                        ἐβοήθουν, καὶ κατεδίωξαν τοὺς μεσσηνίους πάλιν ἐς τὴν πόλιν, τεταραγμένοις
                        ἐπιγενόμενοι· καὶ τροπαῖον στήσαντες ἀνεχώρησαν ἐς τὸ ῥήγιον. μετὰ δὲ τοῦτο
                        οἱ μὲν ἐν τῇ σικελίᾳ ἕλληνες ἄνευ τῶν ἀθηναίων κατὰ γῆν ἐστράτευον ἐπ᾽
                        ἀλλήλους.</p>
                </div>
                <div
                    n="26"
                    type="chapter">
                    <p>ἐν δὲ τῇ πύλῳ ἔτι ἐπολιόρκουν τοὺς ἐν τῇ νήσῳ λακεδαιμονίους οἱ ἀθηναῖοι, καὶ
                        τὸ ἐν τῇ ἠπείρῳ στρατόπεδον τῶν πελοποννησίων κατὰ χώραν ἔμενεν. ἐπίπονος δ᾽
                        ἦν τοῖς ἀθηναίοις ἡ φυλακὴ σίτου τε ἀπορίᾳ καὶ ὕδατος· οὐ γὰρ ἦν κρήνη ὅτι
                        μὴ μία ἐν αὐτῇ τῇ ἀκροπόλει τῆς πύλου καὶ αὕτη οὐ μεγάλη, ἀλλὰ διαμώμενοι
                        τὸν κάχληκα οἱ πλεῖστοι ἐπὶ τῇ θαλάσσῃ ἔπινον οἷον εἰκὸς ὕδωρ. στενοχωρία τε
                        ἐν ὀλίγῳ στρατοπεδευομένοις ἐγίγνετο, καὶ τῶν νεῶν οὐκ ἐχουσῶν ὅρμον αἱ μὲν
                        σῖτον ἐν τῇ γῇ ᾑροῦντο κατὰ μέρος, αἱ δὲ μετέωροι ὥρμουν. ἀθυμίαν τε
                        πλείστην ὁ χρόνος παρεῖχε παρὰ λόγον ἐπιγιγνόμενος, οὓς ᾤοντο ἡμερῶν ὀλίγων
                        ἐκπολιορκήσειν ἐν νήσῳ τε ἐρήμῃ καὶ ὕδατι ἁλμυρῷ χρωμένους. αἴτιον δὲ ἦν οἱ
                        λακεδαιμόνιοι προειπόντες ἐς τὴν νῆσον ἐσάγειν σῖτόν τε τὸν βουλόμενον
                        ἀληλεμένον καὶ οἶνον καὶ τυρὸν καὶ εἴ τι ἄλλο βρῶμα, οἷ᾽ ἂν ἐς πολιορκίαν
                        ξυμφέρῃ, τάξαντες ἀργυρίου πολλοῦ καὶ τῶν εἱλώτων τῷ ἐσαγαγόντι ἐλευθερίαν
                        ὑπισχνούμενοι. καὶ ἐσῆγον ἄλλοι τε παρακινδυνεύοντες καὶ μάλιστα οἱ εἵλωτες,
                        ἀπαίροντες ἀπὸ τῆς πελοποννήσου ὁπόθεν τύχοιεν καὶ καταπλέοντες ἔτι νυκτὸς
                        ἐς τὰ πρὸς τὸ πέλαγος τῆς νήσου. μάλιστα δὲ ἐτήρουν ἀνέμῳ καταφέρεσθαι· ῥᾷον
                        γὰρ τὴν φυλακὴν τῶν τριήρων ἐλάνθανον, ὁπότε πνεῦμα ἐκ πόντου εἴη· ἄπορον
                        γὰρ ἐγίγνετο περιορμεῖν, τοῖς δὲ ἀφειδὴς ὁ κατάπλους καθειστήκει· ἐπώκελλον
                        γὰρ τὰ πλοῖα τετιμημένα χρημάτων, καὶ οἱ ὁπλῖται περὶ τὰς κατάρσεις τῆς
                        νήσου ἐφύλασσον. ὅσοι δὲ γαλήνῃ κινδυνεύσειαν, ἡλίσκοντο. ἐσένεον δὲ καὶ
                        κατὰ τὸν λιμένα κολυμβηταὶ ὕφυδροι, καλῳδίῳ ἐν ἀσκοῖς ἐφέλκοντες μήκωνα
                        μεμελιτωμένην καὶ λίνου σπέρμα κεκομμένον· ὧν τὸ πρῶτον λανθανόντων φυλακαὶ
                        ὕστερον ἐγένοντο. παντί τε τρόπῳ ἑκάτεροι ἐτεχνῶντο οἱ μὲν ἐσπέμπειν τὰ
                        σιτία, οἱ δὲ μὴ λανθάνειν σφᾶς.</p>
                </div>
                <div
                    n="27"
                    type="chapter">
                    <p>ἐν δὲ ταῖς ἀθήναις πυνθανόμενοι περὶ τῆς στρατιᾶς ὅτι ταλαιπωρεῖται καὶ σῖτος
                        τοῖς ἐν τῇ νήσῳ ὅτι ἐσπλεῖ, ἠπόρουν καὶ ἐδεδοίκεσαν μὴ σφῶν χειμὼν τὴν
                        φυλακὴν ἐπιλάβοι, ὁρῶντες τῶν τε ἐπιτηδείων τὴν περὶ τὴν πελοπόννησον
                        κομιδὴν ἀδύνατον ἐσομένην, ἅμα ἐν χωρίῳ ἐρήμῳ καὶ οὐδ᾽ ἐν θέρει οἷοί τε
                        ὄντες ἱκανὰ περιπέμπειν, τόν τε ἔφορμον χωρίων ἀλιμένων ὄντων οὐκ ἐσόμενον,
                        ἀλλ᾽ ἢ σφῶν ἀνέντων τὴν φυλακὴν περιγενήσεσθαι τοὺς ἄνδρας ἢ τοῖς πλοίοις ἃ
                        τὸν σῖτον αὐτοῖς ἦγε χειμῶνα τηρήσαντας ἐκπλεύσεσθαι. πάντων τε ἐφοβοῦντο
                        μάλιστα τοὺς λακεδαιμονίους, ὅτι ἔχοντάς τι ἰσχυρὸν αὐτοὺς ἐνόμιζον οὐκέτι
                        σφίσιν ἐπικηρυκεύεσθαι· καὶ μετεμέλοντο τὰς σπονδὰς οὐ δεξάμενοι. κλέων δὲ
                        γνοὺς αὐτῶν τὴν ἐς αὑτὸν ὑποψίαν περὶ τῆς κωλύμης τῆς ξυμβάσεως οὐ τἀληθῆ
                        ἔφη λέγειν τοὺς ἐξαγγέλλοντας. παραινούντων δὲ τῶν ἀφιγμένων, εἰ μὴ σφίσι
                        πιστεύουσι, κατασκόπους τινὰς πέμψαι, ᾑρέθη κατάσκοπος αὐτὸς μετὰ θεαγένους
                        ὑπὸ ἀθηναίων. καὶ γνοὺς ὅτι ἀναγκασθήσεται ἢ ταὐτὰ λέγειν οἷς διέβαλλεν ἢ
                        τἀναντία εἰπὼν ψευδὴς φανήσεσθαι, παρῄνει τοῖς ἀθηναίοις, ὁρῶν αὐτοὺς καὶ
                        ὡρμημένους τι τὸ πλέον τῇ γνώμῃ στρατεύειν, ὡς χρὴ κατασκόπους μὲν μὴ
                        πέμπειν μηδὲ διαμέλλειν καιρὸν παριέντας, εἰ δὲ δοκεῖ αὐτοῖς ἀληθῆ εἶναι τὰ
                        ἀγγελλόμενα, πλεῖν ἐπὶ τοὺς ἄνδρας. καὶ ἐς νικίαν τὸν νικηράτου στρατηγὸν
                        ὄντα ἀπεσήμαινεν, ἐχθρὸς ὢν καὶ ἐπιτιμῶν, ῥᾴδιον εἶναι παρασκευῇ, εἰ ἄνδρες
                        εἶεν οἱ στρατηγοί, πλεύσαντας λαβεῖν τοὺς ἐν τῇ νήσῳ, καὶ αὐτός γ᾽ ἄν, εἰ
                        ἦρχε, ποιῆσαι τοῦτο.</p>
                </div>
                <div
                    n="28"
                    type="chapter">
                    <p>ὁ δὲ νικίας τῶν τε ἀθηναίων τι ὑποθορυβησάντων ἐς τὸν κλέωνα, ὅτι οὐ καὶ νῦν
                        πλεῖ, εἰ ῥᾴδιόν γε αὐτῷ φαίνεται, καὶ ἅμα ὁρῶν αὐτὸν ἐπιτιμῶντα, ἐκέλευεν
                        ἥντινα βούλεται δύναμιν λαβόντα τὸ ἐπὶ σφᾶς εἶναι ἐπιχειρεῖν. ὁ δὲ τὸ μὲν
                        πρῶτον οἰόμενος αὐτὸν λόγῳ μόνον ἀφιέναι ἑτοῖμος ἦν, γνοὺς δὲ τῷ ὄντι
                        παραδωσείοντα ἀνεχώρει καὶ οὐκ ἔφη αὐτὸς ἀλλ᾽ ἐκεῖνον στρατηγεῖν, δεδιὼς ἤδη
                        καὶ οὐκ ἂν οἰόμενός οἱ αὐτὸν τολμῆσαι ὑποχωρῆσαι. αὖθις δὲ ὁ νικίας ἐκέλευε
                        καὶ ἐξίστατο τῆς ἐπὶ πύλῳ ἀρχῆς καὶ μάρτυρας τοὺς ἀθηναίους ἐποιεῖτο. οἱ δέ,
                        οἷον ὄχλος φιλεῖ ποιεῖν, ὅσῳ μᾶλλον ὁ κλέων ὑπέφευγε τὸν πλοῦν καὶ
                        ἐξανεχώρει τὰ εἰρημένα, τόσῳ ἐπεκελεύοντο τῷ νικίᾳ παραδιδόναι τὴν ἀρχὴν καὶ
                        ἐκείνῳ ἐπεβόων πλεῖν. ὥστε οὐκ ἔχων ὅπως τῶν εἰρημένων ἔτι ἐξαπαλλαγῇ,
                        ὑφίσταται τὸν πλοῦν, καὶ παρελθὼν οὔτε φοβεῖσθαι ἔφη λακεδαιμονίους
                        πλεύσεσθαί τε λαβὼν ἐκ μὲν τῆς πόλεως οὐδένα, λημνίους δὲ καὶ ἰμβρίους τοὺς
                        παρόντας καὶ πελταστὰς οἳ ἦσαν ἔκ τε αἴνου βεβοηθηκότες καὶ ἄλλοθεν τοξότας
                        τετρακοσίους· ταῦτα δὲ ἔχων ἔφη πρὸς τοῖς ἐν πύλῳ στρατιώταις ἐντὸς ἡμερῶν
                        εἴκοσιν ἢ ἄξειν λακεδαιμονίους ζῶντας ἢ αὐτοῦ ἀποκτενεῖν. τοῖς δὲ ἀθηναίοις
                        ἐνέπεσε μέν τι καὶ γέλωτος τῇ κουφολογίᾳ αὐτοῦ, ἀσμένοις δ᾽ ὅμως ἐγίγνετο
                        τοῖς σώφροσι τῶν ἀνθρώπων, λογιζομένοις δυοῖν ἀγαθοῖν τοῦ ἑτέρου τεύξεσθαι,
                        ἢ κλέωνος ἀπαλλαγήσεσθαι, ὃ μᾶλλον ἤλπιζον, ἢ σφαλεῖσι γνώμης λακεδαιμονίους
                        σφίσι χειρώσεσθαι.</p>
                </div>
                <div
                    n="29"
                    type="chapter">
                    <p>καὶ πάντα διαπραξάμενος ἐν τῇ ἐκκλησίᾳ καὶ ψηφισαμένων ἀθηναίων αὐτῷ τὸν
                        πλοῦν, τῶν τε ἐν πύλῳ στρατηγῶν ἕνα προσελόμενος δημοσθένη, τὴν ἀναγωγὴν διὰ
                        τάχους ἐποιεῖτο. τὸν δὲ δημοσθένη προσέλαβε πυνθανόμενος τὴν ἀπόβασιν αὐτὸν
                        ἐς τὴν νῆσον διανοεῖσθαι. οἱ γὰρ στρατιῶται κακοπαθοῦντες τοῦ χωρίου τῇ
                        ἀπορίᾳ καὶ μᾶλλον πολιορκούμενοι ἢ πολιορκοῦντες ὥρμηντο διακινδυνεῦσαι. καὶ
                        αὐτῷ ἔτι ῥώμην καὶ ἡ νῆσος ἐμπρησθεῖσα παρέσχεν. πρότερον μὲν γὰρ οὔσης
                        αὐτῆς ὑλώδους ἐπὶ τὸ πολὺ καὶ ἀτριβοῦς διὰ τὴν αἰεὶ ἐρημίαν ἐφοβεῖτο καὶ
                        πρὸς τῶν πολεμίων τοῦτο ἐνόμιζε μᾶλλον εἶναι· πολλῷ γὰρ ἂν στρατοπέδῳ
                        ἀποβάντι ἐξ ἀφανοῦς χωρίου προσβάλλοντας αὐτοὺς βλάπτειν. σφίσι μὲν γὰρ τὰς
                        ἐκείνων ἁμαρτίας καὶ παρασκευὴν ὑπὸ τῆς ὕλης οὐκ ἂν ὁμοίως δῆλα εἶναι, τοῦ
                        δὲ αὑτῶν στρατοπέδου καταφανῆ ἂν εἶναι πάντα τὰ ἁμαρτήματα, ὥστε προσπίπτειν
                        ἂν αὐτοὺς ἀπροσδοκήτως ᾗ βούλοιντο· ἐπ᾽ ἐκείνοις γὰρ εἶναι ἂν τὴν
                        ἐπιχείρησιν. εἰ δ᾽ αὖ ἐς δασὺ χωρίον βιάζοιτο ὁμόσε ἰέναι, τοὺς ἐλάσσους,
                        ἐμπείρους δὲ τῆς χώρας, κρείσσους ἐνόμιζε τῶν πλεόνων ἀπείρων· λανθάνειν τε
                        ἂν τὸ ἑαυτῶν στρατόπεδον πολὺ ὂν διαφθειρόμενον, οὐκ οὔσης τῆς προσόψεως ᾗ
                        χρῆν ἀλλήλοις ἐπιβοηθεῖν.</p>
                </div>
                <div
                    n="30"
                    type="chapter">
                    <p>ἀπὸ δὲ τοῦ αἰτωλικοῦ πάθους, ὃ διὰ τὴν ὕλην μέρος τι ἐγένετο, οὐχ ἥκιστα
                        αὐτὸν ταῦτα ἐσῄει. τῶν δὲ στρατιωτῶν ἀναγκασθέντων διὰ τὴν στενοχωρίαν τῆς
                        νήσου τοῖς ἐσχάτοις προσίσχοντας ἀριστοποιεῖσθαι διὰ προφυλακῆς καὶ
                        ἐμπρήσαντός τινος κατὰ μικρὸν τῆς ὕλης ἄκοντος καὶ ἀπὸ τούτου πνεύματος
                        ἐπιγενομένου τὸ πολὺ αὐτῆς ἔλαθε κατακαυθέν. οὕτω δὴ τούς τε λακεδαιμονίους
                        μᾶλλον κατιδὼν πλείους ὄντας, ὑπονοῶν πρότερον ἐλάσσοσι τὸν σῖτον αὐτοῦ
                        ἐσπέμπειν, τήν τε νῆσον εὐαποβατωτέραν οὖσαν, τότε ὡς ἐπ᾽ ἀξιόχρεων τοὺς
                        ἀθηναίους μᾶλλον σπουδὴν ποιεῖσθαι τὴν ἐπιχείρησιν παρεσκευάζετο, στρατιάν
                        τε μεταπέμπων ἐκ τῶν ἐγγὺς ξυμμάχων καὶ τὰ ἄλλα ἑτοιμάζων.</p>
                    <p>κλέων δὲ ἐκείνῳ τε προπέμψας ἄγγελον ὡς ἥξων καὶ ἔχων στρατιὰν ἣν ᾐτήσατο,
                        ἀφικνεῖται ἐς πύλον. καὶ ἅμα γενόμενοι πέμπουσι πρῶτον ἐς τὸ ἐν τῇ ἠπείρῳ
                        στρατόπεδον κήρυκα, προκαλούμενοι, εἰ βούλοιντο, ἄνευ κινδύνου τοὺς ἐν τῇ
                        νήσῳ ἄνδρας σφίσι τά τε ὅπλα καὶ σφᾶς αὐτοὺς κελεύειν παραδοῦναι, ἐφ᾽ ᾧ
                        φυλακῇ τῇ μετρίᾳ τηρήσονται, ἕως ἄν τι περὶ τοῦ πλέονος ξυμβαθῇ.</p>
                </div>
                <div
                    n="31"
                    type="chapter">
                    <p>οὐ προσδεξαμένων δὲ αὐτῶν μίαν μὲν ἡμέραν ἐπέσχον, τῇ δ᾽ ὑστεραίᾳ ἀνηγάγοντο
                        μὲν νυκτὸς ἐπ᾽ ὀλίγας ναῦς τοὺς ὁπλίτας πάντας ἐπιβιβάσαντες, πρὸ δὲ τῆς ἕω
                        ὀλίγον ἀπέβαινον τῆς νήσου ἑκατέρωθεν, ἔκ τε τοῦ πελάγους καὶ πρὸς τοῦ
                        λιμένος, ὀκτακόσιοι μάλιστα ὄντες ὁπλῖται, καὶ ἐχώρουν δρόμῳ ἐπὶ τὸ πρῶτον
                        φυλακτήριον τῆς νήσου. ὧδε γὰρ διετετάχατο· ἐν ταύτῃ μὲν τῇ πρώτῃ φυλακῇ ὡς
                        τριάκοντα ἦσαν ὁπλῖται, μέσον δὲ καὶ ὁμαλώτατόν τε καὶ περὶ τὸ ὕδωρ οἱ
                        πλεῖστοι αὐτῶν καὶ ἐπιτάδας ὁ ἄρχων εἶχε, μέρος δέ τι οὐ πολὺ αὐτὸ τὸ
                        ἔσχατον ἐφύλασσε τῆς νήσου τὸ πρὸς τὴν πύλον, ὃ ἦν ἔκ τε θαλάσσης ἀπόκρημνον
                        καὶ ἐκ τῆς γῆς ἥκιστα ἐπίμαχον· καὶ γάρ τι καὶ ἔρυμα αὐτόθι ἦν παλαιὸν λίθων
                        λογάδην πεποιημένον, ὃ ἐνόμιζον σφίσιν ὠφέλιμον ἂν εἶναι, εἰ καταλαμβάνοι
                        ἀναχώρησις βιαιοτέρα. οὕτω μὲν τεταγμένοι ἦσαν.</p>
                </div>
                <div
                    n="32"
                    type="chapter">
                    <p>οἱ δὲ ἀθηναῖοι τοὺς μὲν πρώτους φύλακας, οἷς ἐπέδραμον, εὐθὺς διαφθείρουσιν
                        ἔν τε ταῖς εὐναῖς ἔτι καὶ ἀναλαμβάνοντας τὰ ὅπλα, λαθόντες τὴν ἀπόβασιν,
                        οἰομένων αὐτῶν τὰς ναῦς κατὰ τὸ ἔθος ἐς ἔφορμον τῆς νυκτὸς πλεῖν. ἅμα δὲ ἕῳ
                        γιγνομένῃ καὶ ὁ ἄλλος στρατὸς ἀπέβαινεν, ἐκ μὲν νεῶν ἑβδομήκοντα καὶ ὀλίγῳ
                        πλεόνων πάντες πλὴν θαλαμιῶν, ὡς ἕκαστοι ἐσκευασμένοι, τοξόται δὲ ὀκτακόσιοι
                        καὶ πελτασταὶ οὐκ ἐλάσσους τούτων, μεσσηνίων τε οἱ βεβοηθηκότες καὶ οἱ ἄλλοι
                        ὅσοι περὶ πύλον κατεῖχον πάντες πλὴν τῶν ἐπὶ τοῦ τείχους φυλάκων.
                        δημοσθένους δὲ τάξαντος διέστησαν κατὰ διακοσίους τε καὶ πλείους, ἔστι δ᾽ ᾗ
                        ἐλάσσους, τῶν χωρίων τὰ μετεωρότατα λαβόντες, ὅπως ὅτι πλείστη ἀπορία ᾖ τοῖς
                        πολεμίοις πανταχόθεν κεκυκλωμένοις καὶ μὴ ἔχωσι πρὸς ὅτι ἀντιτάξωνται, ἀλλ᾽
                        ἀμφίβολοι γίγνωνται τῷ πλήθει, εἰ μὲν τοῖς πρόσθεν ἐπίοιεν, ὑπὸ τῶν κατόπιν
                        βαλλόμενοι, εἰ δὲ τοῖς πλαγίοις, ὑπὸ τῶν ἑκατέρωθεν παρατεταγμένων.</p>
                    <p>κατὰ νώτου τε αἰεὶ ἔμελλον αὐτοῖς, ᾗ χωρήσειαν, οἱ πολέμιοι ἔσεσθαι ψιλοὶ καὶ
                        οἱ ἀπορώτατοι, τοξεύμασι καὶ ἀκοντίοις καὶ λίθοις καὶ σφενδόναις ἐκ πολλοῦ
                        ἔχοντες ἀλκήν, οἷς μηδὲ ἐπελθεῖν οἷόν τε ἦν· φεύγοντές τε γὰρ ἐκράτουν καὶ
                        ἀναχωροῦσιν ἐπέκειντο. τοιαύτῃ μὲν γνώμῃ ὁ δημοσθένης τό τε πρῶτον τὴν
                        ἀπόβασιν ἐπενόει καὶ ἐν τῷ ἔργῳ ἔταξεν·</p>
                </div>
                <div
                    n="33"
                    type="chapter">
                    <p>οἱ δὲ περὶ τὸν ἐπιτάδαν καὶ ὅπερ ἦν πλεῖστον τῶν ἐν τῇ νήσῳ, ὡς εἶδον τό τε
                        πρῶτον φυλακτήριον διεφθαρμένον καὶ στρατὸν σφίσιν ἐπιόντα, ξυνετάξαντο καὶ
                        τοῖς ὁπλίταις τῶν ἀθηναίων ἐπῇσαν, βουλόμενοι ἐς χεῖρας ἐλθεῖν· ἐξ ἐναντίας
                        γὰρ οὗτοι καθειστήκεσαν, ἐκ πλαγίου δὲ οἱ ψιλοὶ καὶ κατὰ νώτου. τοῖς μὲν οὖν
                        ὁπλίταις οὐκ ἐδυνήθησαν προσμεῖξαι οὐδὲ τῇ σφετέρᾳ ἐμπειρίᾳ χρήσασθαι· οἱ
                        γὰρ ψιλοὶ ἑκατέρωθεν βάλλοντες εἶργον, καὶ ἅμα ἐκεῖνοι οὐκ ἀντεπῇσαν, ἀλλ᾽
                        ἡσύχαζον· τοὺς δὲ ψιλούς, ᾗ μάλιστα αὐτοῖς ἐπιθέοντες προσκέοιντο, ἔτρεπον,
                        καὶ οἳ ὑποστρέφοντες ἠμύνοντο, ἄνθρωποι κούφως τε ἐσκευασμένοι καὶ
                        προλαμβάνοντες ῥᾳδίως τῆς φυγῆς χωρίων τε χαλεπότητι καὶ ὑπὸ τῆς πρὶν
                        ἐρημίας τραχέων ὄντων, ἐν οἷς οἱ λακεδαιμόνιοι οὐκ ἐδύναντο διώκειν ὅπλα
                        ἔχοντες.</p>
                </div>
                <div
                    n="34"
                    type="chapter">
                    <p>χρόνον μὲν οὖν τινὰ ὀλίγον οὕτω πρὸς ἀλλήλους ἠκροβολίσαντο· τῶν δὲ
                        λακεδαιμονίων οὐκέτι ὀξέως ἐπεκθεῖν ᾗ προσπίπτοιεν δυναμένων, γνόντες αὐτοὺς
                        οἱ ψιλοὶ βραδυτέρους ἤδη ὄντας τῷ ἀμύνασθαι, καὶ αὐτοὶ τῇ τε ὄψει τοῦ
                        θαρσεῖν τὸ πλεῖστον εἰληφότες πολλαπλάσιοι φαινόμενοι καὶ ξυνειθισμένοι
                        μᾶλλον μηκέτι δεινοὺς αὐτοὺς ὁμοίως σφίσι φαίνεσθαι, ὅτι οὐκ εὐθὺς ἄξια τῆς
                        προσδοκίας ἐπεπόνθεσαν, ὥσπερ ὅτε πρῶτον ἀπέβαινον τῇ γνώμῃ δεδουλωμένοι ὡς
                        ἐπὶ λακεδαιμονίους, καταφρονήσαντες καὶ ἐμβοήσαντες ἁθρόοι ὥρμησαν ἐπ᾽
                        αὐτοὺς καὶ ἔβαλλον λίθοις τε καὶ τοξεύμασι καὶ ἀκοντίοις, ὡς ἕκαστός τι
                        πρόχειρον εἶχεν. γενομένης δὲ τῆς βοῆς ἅμα τῇ ἐπιδρομῇ ἔκπληξίς τε ἐνέπεσεν
                        ἀνθρώποις ἀήθεσι τοιαύτης μάχης καὶ ὁ κονιορτὸς τῆς ὕλης νεωστὶ κεκαυμένης
                        ἐχώρει πολὺς ἄνω, ἄπορόν τε ἦν ἰδεῖν τὸ πρὸ αὑτοῦ ὑπὸ τῶν τοξευμάτων καὶ
                        λίθων ἀπὸ πολλῶν ἀνθρώπων μετὰ τοῦ κονιορτοῦ ἅμα φερομένων. τό τε ἔργον
                        ἐνταῦθα χαλεπὸν τοῖς λακεδαιμονίοις καθίστατο· οὔτε γὰρ οἱ πῖλοι ἔστεγον τὰ
                        τοξεύματα, δοράτιά τε ἐναπεκέκλαστο βαλλομένων, εἶχόν τε οὐδὲν σφίσιν αὐτοῖς
                        χρήσασθαι ἀποκεκλῃμένοι μὲν τῇ ὄψει τοῦ προορᾶν, ὑπὸ δὲ τῆς μείζονος βοῆς
                        τῶν πολεμίων τὰ ἐν αὐτοῖς παραγγελλόμενα οὐκ ἐσακούοντες, κινδύνου τε
                        πανταχόθεν περιεστῶτος καὶ οὐκ ἔχοντες ἐλπίδα καθ᾽ ὅτι χρὴ ἀμυνομένους
                        σωθῆναι.</p>
                </div>
                <div
                    n="35"
                    type="chapter">
                    <p>τέλος δὲ τραυματιζομένων ἤδη πολλῶν διὰ τὸ αἰεὶ ἐν τῷ αὐτῷ ἀναστρέφεσθαι,
                        ξυγκλῄσαντες ἐχώρησαν ἐς τὸ ἔσχατον ἔρυμα τῆς νήσου, ὃ οὐ πολὺ ἀπεῖχε, καὶ
                        τοὺς ἑαυτῶν φύλακας. ὡς δὲ ἐνέδοσαν, ἐνταῦθα ἤδη πολλῷ ἔτι πλέονι βοῇ
                        τεθαρσηκότες οἱ ψιλοὶ ἐπέκειντο, καὶ τῶν λακεδαιμονίων ὅσοι μὲν ὑποχωροῦντες
                        ἐγκατελαμβάνοντο, ἀπέθνῃσκον, οἱ δὲ πολλοὶ διαφυγόντες ἐς τὸ ἔρυμα μετὰ τῶν
                        ταύτῃ φυλάκων ἐτάξαντο παρὰ πᾶν ὡς ἀμυνούμενοι ᾗπερ ἦν ἐπίμαχον. καὶ οἱ
                        ἀθηναῖοι ἐπισπόμενοι περίοδον μὲν αὐτῶν καὶ κύκλωσιν χωρίου ἰσχύι οὐκ εἶχον,
                        προσιόντες δὲ ἐξ ἐναντίας ὤσασθαι ἐπειρῶντο. καὶ χρόνον μὲν πολὺν καὶ τῆς
                        ἡμέρας τὸ πλεῖστον ταλαιπωρούμενοι ἀμφότεροι ὑπό τε τῆς μάχης καὶ δίψης καὶ
                        ἡλίου ἀντεῖχον, πειρώμενοι οἱ μὲν ἐξελάσασθαι ἐκ τοῦ μετεώρου, οἱ δὲ μὴ
                        ἐνδοῦναι· ῥᾷον δ᾽ οἱ λακεδαιμόνιοι ἠμύνοντο ἢ ἐν τῷ πρίν, οὐκ οὔσης σφῶν τῆς
                        κυκλώσεως ἐς τὰ πλάγια.</p>
                </div>
                <div
                    n="36"
                    type="chapter">
                    <p>ἐπειδὴ δὲ ἀπέραντον ἦν, προσελθὼν ὁ τῶν μεσσηνίων στρατηγὸς κλέωνι καὶ
                        δημοσθένει ἄλλως ἔφη πονεῖν σφᾶς· εἰ δὲ βούλονται ἑαυτῷ δοῦναι τῶν τοξοτῶν
                        μέρος τι καὶ τῶν ψιλῶν περιιέναι κατὰ νώτου αὐτοῖς ὁδῷ ᾗ ἂν αὐτὸς εὕρῃ,
                        δοκεῖν βιάσεσθαι τὴν ἔφοδον. λαβὼν δὲ ἃ ᾐτήσατο, ἐκ τοῦ ἀφανοῦς ὁρμήσας ὥστε
                        μὴ ἰδεῖν ἐκείνους, κατὰ τὸ αἰεὶ παρεῖκον τοῦ κρημνώδους τῆς νήσου
                        προσβαίνων, καὶ ᾗ οἱ λακεδαιμόνιοι χωρίου ἰσχύι πιστεύσαντες οὐκ ἐφύλασσον,
                        χαλεπῶς τε καὶ μόλις περιελθὼν ἔλαθε, καὶ ἐπὶ τοῦ μετεώρου ἐξαπίνης
                        ἀναφανεὶς κατὰ νώτου αὐτῶν τοὺς μὲν τῷ ἀδοκήτῳ ἐξέπληξε, τοὺς δὲ ἃ
                        προσεδέχοντο ἰδόντας πολλῷ μᾶλλον ἐπέρρωσεν. καὶ οἱ λακεδαιμόνιοι βαλλόμενοί
                        τε ἀμφοτέρωθεν ἤδη καὶ γιγνόμενοι ἐν τῷ αὐτῷ ξυμπτώματι, ὡς μικρὸν μεγάλῳ
                        εἰκάσαι, τῷ ἐν θερμοπύλαις, ἐκεῖνοί τε γὰρ τῇ ἀτραπῷ περιελθόντων τῶν περσῶν
                        διεφθάρησαν, οὗτοί τε ἀμφίβολοι ἤδη ὄντες οὐκέτι ἀντεῖχον, ἀλλὰ πολλοῖς τε
                        ὀλίγοι μαχόμενοι καὶ ἀσθενείᾳ σωμάτων διὰ τὴν σιτοδείαν ὑπεχώρουν, καὶ οἱ
                        ἀθηναῖοι ἐκράτουν ἤδη τῶν ἐφόδων.</p>
                </div>
                <div
                    n="37"
                    type="chapter">
                    <p>γνοὺς δὲ ὁ κλέων καὶ ὁ δημοσθένης<add>ὅτι</add>, εἰ καὶ ὁποσονοῦν μᾶλλον
                        ἐνδώσουσι, διαφθαρησομένους αὐτοὺς ὑπὸ τῆς σφετέρας στρατιᾶς, ἔπαυσαν τὴν
                        μάχην καὶ τοὺς ἑαυτῶν ἀπεῖρξαν, βουλόμενοι ἀγαγεῖν αὐτοὺς ἀθηναίοις ζῶντας,
                        εἴ πως τοῦ κηρύγματος ἀκούσαντες ἐπικλασθεῖεν τῇ γνώμῃ τὰ ὅπλα παραδοῦναι
                        καὶ ἡσσηθεῖεν τοῦ παρόντος δεινοῦ. ἐκήρυξάν τε, εἰ βούλονται, τὰ ὅπλα
                        παραδοῦναι καὶ σφᾶς αὐτοὺς ἀθηναίοις ὥστε βουλεῦσαι ὅτι ἂν ἐκείνοις
                        δοκῇ.</p>
                </div>
                <div
                    n="38"
                    type="chapter">
                    <p>οἱ δὲ ἀκούσαντες παρῆκαν τὰς ἀσπίδας οἱ πλεῖστοι καὶ τὰς χεῖρας ἀνέσεισαν,
                        δηλοῦντες προσίεσθαι τὰ κεκηρυγμένα. μετὰ δὲ ταῦτα γενομένης τῆς ἀνοκωχῆς
                        ξυνῆλθον ἐς λόγους ὅ τε κλέων καὶ ὁ δημοσθένης καὶ ἐκείνων στύφων ὁ φάρακος,
                        τῶν πρότερον ἀρχόντων τοῦ μὲν πρώτου τεθνηκότος ἐπιτάδου, τοῦ δὲ μετ᾽ αὐτὸν
                        ἱππαγρέτου ἐφῃρημένου ἐν τοῖς νεκροῖς ἔτι ζῶντος κειμένου ὡς τεθνεῶτος,
                        αὐτὸς τρίτος ἐφῃρημένος ἄρχειν κατὰ νόμον, εἴ τι ἐκεῖνοι πάσχοιεν. ἔλεγε δὲ
                        ὁ στύφων καὶ οἱ μετ᾽ αὐτοῦ ὅτι βούλονται διακηρυκεύσασθαι πρὸς τοὺς ἐν τῇ
                        ἠπείρῳ λακεδαιμονίους ὅτι χρὴ σφᾶς ποιεῖν. καὶ ἐκείνων μὲν οὐδένα ἀφέντων,
                        αὐτῶν δὲ τῶν ἀθηναίων καλούντων ἐκ τῆς ἠπείρου κήρυκας καὶ γενομένων
                        ἐπερωτήσεων δὶς ἢ τρίς, ὁ τελευταῖος διαπλεύσας αὐτοῖς ἀπὸ τῶν ἐκ τῆς
                        ἠπείρου λακεδαιμονίων ἀνὴρ ἀπήγγειλεν ὅτι<add>οἱ</add><quote>λακεδαιμόνιοι
                            κελεύουσιν ὑμᾶς αὐτοὺς περὶ ὑμῶν αὐτῶν βουλεύεσθαι μηδὲν αἰσχρὸν
                            ποιοῦντας</quote>· οἱ δὲ καθ᾽ ἑαυτοὺς βουλευσάμενοι τὰ ὅπλα παρέδοσαν
                        καὶ σφᾶς αὐτούς. καὶ ταύτην μὲν τὴν ἡμέραν καὶ τὴν ἐπιοῦσαν νύκτα ἐν φυλακῇ
                        εἶχον αὐτοὺς οἱ ἀθηναῖοι· τῇ δ᾽ ὑστεραίᾳ οἱ μὲν ἀθηναῖοι τροπαῖον στήσαντες
                        ἐν τῇ νήσῳ τἆλλα διεσκευάζοντο ὡς ἐς πλοῦν, καὶ τοὺς ἄνδρας τοῖς τριηράρχοις
                        διεδίδοσαν ἐς φυλακήν, οἱ δὲ λακεδαιμόνιοι κήρυκα πέμψαντες τοὺς νεκροὺς
                        διεκομίσαντο. ἀπέθανον δ᾽ ἐν τῇ νήσῳ καὶ ζῶντες ἐλήφθησαν τοσοίδε· εἴκοσι
                        μὲν ὁπλῖται διέβησαν καὶ τετρακόσιοι οἱ πάντες· τούτων ζῶντες ἐκομίσθησαν
                        ὀκτὼ ἀποδέοντες τριακόσιοι, οἱ δὲ ἄλλοι ἀπέθανον. καὶ σπαρτιᾶται τούτων ἦσαν
                        τῶν ζώντων περὶ εἴκοσι καὶ ἑκατόν. ἀθηναίων δὲ οὐ πολλοὶ διεφθάρησαν· ἡ γὰρ
                        μάχη οὐ σταδαία ἦν.</p>
                </div>
                <div
                    n="39"
                    type="chapter">
                    <p>χρόνος δὲ ὁ ξύμπας ἐγένετο ὅσον οἱ ἄνδρες<add>οἱ</add>ἐν τῇ νήσῳ
                        ἐπολιορκήθησαν, ἀπὸ τῆς ναυμαχίας μέχρι τῆς ἐν τῇ νήσῳ μάχης, ἑβδομήκοντα
                        ἡμέραι καὶ δύο. τούτων περὶ εἴκοσιν ἡμέρας, ἐν αἷς οἱ πρέσβεις περὶ τῶν
                        σπονδῶν ἀπῇσαν, ἐσιτοδοτοῦντο, τὰς δὲ ἄλλας τοῖς ἐσπλέουσι λάθρᾳ
                        διετρέφοντο. καὶ ἦν σῖτός τις ἐν τῇ νήσῳ καὶ ἄλλα βρώματα ἐγκατελήφθη· ὁ γὰρ
                        ἄρχων ἐπιτάδας ἐνδεεστέρως ἑκάστῳ παρεῖχεν ἢ πρὸς τὴν ἐξουσίαν. οἱ μὲν δὴ
                        ἀθηναῖοι καὶ οἱ πελοποννήσιοι ἀνεχώρησαν τῷ στρατῷ ἐκ τῆς πύλου ἑκάτεροι ἐπ᾽
                        οἴκου, καὶ τοῦ κλέωνος καίπερ μανιώδης οὖσα ἡ ὑπόσχεσις ἀπέβη· ἐντὸς γὰρ
                        εἴκοσιν ἡμερῶν ἤγαγε τοὺς ἄνδρας, ὥσπερ ὑπέστη.</p>
                </div>
                <div
                    n="40"
                    type="chapter">
                    <p>παρὰ γνώμην τε δὴ μάλιστα τῶν κατὰ τὸν πόλεμον τοῦτο τοῖς ἕλλησιν ἐγένετο·
                        τοὺς γὰρ λακεδαιμονίους οὔτε λιμῷ οὔτ᾽ ἀνάγκῃ οὐδεμιᾷ ἠξίουν τὰ ὅπλα
                        παραδοῦναι, ἀλλὰ ἔχοντας καὶ μαχομένους ὡς ἐδύναντο ἀποθνῄσκειν. ἀπιστοῦντές
                        τε μὴ εἶναι τοὺς παραδόντας τοῖς τεθνεῶσιν ὁμοίους, καί τινος ἐρομένου ποτὲ
                        ὕστερον τῶν ἀθηναίων ξυμμάχων δι᾽ ἀχθηδόνα ἕνα τῶν ἐκ τῆς νήσου αἰχμαλώτων
                        εἰ οἱ τεθνεῶτες αὐτῶν καλοὶ κἀγαθοί, ἀπεκρίνατο αὐτῷ πολλοῦ ἂν ἄξιον εἶναι
                        τὸν ἄτρακτον, λέγων τὸν οἰστόν, εἰ τοὺς ἀγαθοὺς διεγίγνωσκε, δήλωσιν
                        ποιούμενος ὅτι ὁ ἐντυγχάνων τοῖς τε λίθοις καὶ τοξεύμασι διεφθείρετο.</p>
                </div>
                <div
                    n="41"
                    type="chapter">
                    <p>κομισθέντων δὲ τῶν ἀνδρῶν οἱ ἀθηναῖοι ἐβούλευσαν δεσμοῖς μὲν αὐτοὺς φυλάσσειν
                        μέχρι οὗ τι ξυμβῶσιν, ἢν δ᾽ οἱ πελοποννήσιοι πρὸ τούτου ἐς τὴν γῆν
                        ἐσβάλωσιν, ἐξαγαγόντες ἀποκτεῖναι. τῆς δὲ πύλου φυλακὴν κατεστήσαντο, καὶ οἱ
                        ἐκ τῆς ναυπάκτου μεσσήνιοι ὡς ἐς πατρίδα ταύτην<add>ἔστι γὰρ ἡ πύλος τῆς
                            μεσσηνίδος ποτὲ οὔσης γῆς</add>πέμψαντες σφῶν αὐτῶν τοὺς ἐπιτηδειοτάτους
                        ἐλῄζοντό τε τὴν λακωνικὴν καὶ πλεῖστα ἔβλαπτον ὁμόφωνοι ὄντες. οἱ δὲ
                        λακεδαιμόνιοι ἀμαθεῖς ὄντες ἐν τῷ πρὶν χρόνῳ λῃστείας καὶ τοῦ τοιούτου
                        πολέμου, τῶν τε εἱλώτων αὐτομολούντων καὶ φοβούμενοι μὴ καὶ ἐπὶ μακρότερον
                        σφίσι τι νεωτερισθῇ τῶν κατὰ τὴν χώραν, οὐ ῥᾳδίως ἔφερον, ἀλλὰ καίπερ οὐ
                        βουλόμενοι ἔνδηλοι εἶναι τοῖς ἀθηναίοις ἐπρεσβεύοντο παρ᾽ αὐτοὺς καὶ
                        ἐπειρῶντο τήν τε πύλον καὶ τοὺς ἄνδρας κομίζεσθαι. οἱ δὲ μειζόνων τε
                        ὠρέγοντο καὶ πολλάκις φοιτώντων αὐτοὺς ἀπράκτους ἀπέπεμπον. ταῦτα μὲν τὰ
                        περὶ πύλον γενόμενα.</p>
                </div>
                <div
                    n="42"
                    type="chapter">
                    <p>τοῦ δ᾽ αὐτοῦ θέρους μετὰ ταῦτα εὐθὺς ἀθηναῖοι ἐς τὴν κορινθίαν ἐστράτευσαν
                        ναυσὶν ὀγδοήκοντα καὶ δισχιλίοις ὁπλίταις ἑαυτῶν καὶ ἐν ἱππαγωγοῖς ναυσὶ
                        διακοσίοις ἱππεῦσιν· ἠκολούθουν δὲ καὶ τῶν ξυμμάχων μιλήσιοι καὶ ἄνδριοι καὶ
                        καρύστιοι, ἐστρατήγει δὲ νικίας ὁ νικηράτου τρίτος αὐτός. πλέοντες δὲ ἅμα ἕῳ
                        ἔσχον μεταξὺ χερσονήσου τε καὶ ῥείτου ἐς τὸν αἰγιαλὸν τοῦ χωρίου ὑπὲρ οὗ ὁ
                        σολύγειος λόφος ἐστίν, ἐφ᾽ ὃν δωριῆς τὸ πάλαι ἱδρυθέντες τοῖς ἐν τῇ πόλει
                        κορινθίοις ἐπολέμουν οὖσιν αἰολεῦσιν· καὶ κώμη νῦν ἐπ᾽ αὐτοῦ σολύγεια
                        καλουμένη ἐστίν. ἀπὸ δὲ τοῦ αἰγιαλοῦ τούτου ἔνθα αἱ νῆες κατέσχον ἡ μὲν κώμη
                        αὕτη δώδεκα σταδίους ἀπέχει, ἡ δὲ κορινθίων πόλις ἑξήκοντα, ὁ δὲ ἰσθμὸς
                        εἴκοσι. κορίνθιοι δὲ προπυθόμενοι ἐξ ἄργους ὅτι ἡ στρατιὰ ἥξει τῶν ἀθηναίων,
                        ἐκ πλείονος ἐβοήθησαν ἐς ἰσθμὸν πάντες πλὴν τῶν ἔξω ἰσθμοῦ· καὶ ἐν ἀμπρακίᾳ
                        καὶ ἐν λευκάδι ἀπῆσαν αὐτῶν πεντακόσιοι φρουροί· οἱ δ᾽ ἄλλοι πανδημεὶ
                        ἐπετήρουν τοὺς ἀθηναίους οἷ κατασχήσουσιν. ὡς δὲ αὐτοὺς ἔλαθον νυκτὸς
                        καταπλεύσαντες καὶ τὰ σημεῖα αὐτοῖς ἤρθη, καταλιπόντες τοὺς ἡμίσεις αὐτῶν ἐν
                        κεγχρειᾷ, ἢν ἄρα οἱ ἀθηναῖοι ἐπὶ τὸν κρομμυῶνα ἴωσιν, ἐβοήθουν κατὰ
                        τάχος.</p>
                </div>
                <div
                    n="43"
                    type="chapter">
                    <p>καὶ βάττος μὲν ὁ ἕτερος τῶν στρατηγῶν<add>δύο γὰρ ἦσαν ἐν τῇ μάχῃ οἱ
                            παρόντες</add>λαβὼν λόχον ἦλθεν ἐπὶ τὴν σολύγειαν κώμην φυλάξων
                        ἀτείχιστον οὖσαν, λυκόφρων δὲ τοῖς ἄλλοις ξυνέβαλεν. καὶ πρῶτα μὲν τῷ δεξιῷ
                        κέρᾳ τῶν ἀθηναίων εὐθὺς ἀποβεβηκότι πρὸ τῆς χερσονήσου οἱ κορίνθιοι
                        ἐπέκειντο, ἔπειτα δὲ καὶ τῷ ἄλλῳ στρατεύματι. καὶ ἦν ἡ μάχη καρτερὰ καὶ ἐν
                        χερσὶ πᾶσα. καὶ τὸ μὲν δεξιὸν κέρας τῶν ἀθηναίων καὶ καρυστίων<add>οὗτοι γὰρ
                            παρατεταγμένοι ἦσαν ἔσχατοι</add>ἐδέξαντό τε τοὺς κορινθίους καὶ ἐώσαντο
                        μόλις· οἱ δὲ ὑποχωρήσαντες πρὸς αἱμασιάν<add>ἦν γὰρ τὸ χωρίον πρόσαντες
                            πᾶν</add>βάλλοντες τοῖς λίθοις καθύπερθεν ὄντες καὶ παιανίσαντες ἐπῇσαν
                        αὖθις, δεξαμένων δὲ τῶν ἀθηναίων ἐν χερσὶν ἦν πάλιν ἡ μάχη. λόχος δέ τις τῶν
                        κορινθίων ἐπιβοηθήσας τῷ εὐωνύμῳ κέρᾳ ἑαυτῶν ἔτρεψε τῶν ἀθηναίων τὸ δεξιὸν
                        κέρας καὶ ἐπεδίωξεν ἐς τὴν θάλασσαν· πάλιν δὲ ἀπὸ τῶν νεῶν ἀνέστρεψαν οἵ τε
                        ἀθηναῖοι καὶ οἱ καρύστιοι. τὸ δὲ ἄλλο στρατόπεδον ἀμφοτέρωθεν ἐμάχετο
                        ξυνεχῶς, μάλιστα δὲ τὸ δεξιὸν κέρας τῶν κορινθίων, ἐφ᾽ ᾧ ὁ λυκόφρων ὢν κατὰ
                        τὸ εὐώνυμον τῶν ἀθηναίων ἠμύνετο· ἤλπιζον γὰρ αὐτοὺς ἐπὶ τὴν σολύγειαν κώμην
                        πειράσειν.</p>
                </div>
                <div
                    n="44"
                    type="chapter">
                    <p>χρόνον μὲν οὖν πολὺν ἀντεῖχον οὐκ ἐνδιδόντες ἀλλήλοις· ἔπειτα<add>ἦσαν γὰρ
                            τοῖς ἀθηναίοις οἱ ἱππῆς ὠφέλιμοι ξυμμαχόμενοι, τῶν ἑτέρων οὐκ ἐχόντων
                            ἵππους</add>ἐτράποντο οἱ κορίνθιοι καὶ ὑπεχώρησαν πρὸς τὸν λόφον καὶ
                        ἔθεντο τὰ ὅπλα καὶ οὐκέτι κατέβαινον, ἀλλ᾽ ἡσύχαζον. ἐν δὲ τῇ τροπῇ ταύτῃ
                        κατὰ τὸ δεξιὸν κέρας οἱ πλεῖστοί τε αὐτῶν ἀπέθανον καὶ λυκόφρων ὁ στρατηγός.
                        ἡ δὲ ἄλλη στρατιὰ τούτῳ τῷ τρόπῳ οὐ κατὰ δίωξιν πολλὴν οὐδὲ ταχείας φυγῆς
                        γενομένης, ἐπεὶ ἐβιάσθη, ἐπαναχωρήσασα πρὸς τὰ μετέωρα ἱδρύθη. οἱ δὲ
                        ἀθηναῖοι, ὡς οὐκέτι αὐτοῖς ἐπῇσαν ἐς μάχην, τούς τε νεκροὺς ἐσκύλευον καὶ
                        τοὺς ἑαυτῶν ἀνῃροῦντο, τροπαῖόν τε εὐθέως ἔστησαν. τοῖς δ᾽ ἡμίσεσι τῶν
                        κορινθίων, οἳ ἐν τῇ κεγχρειᾷ ἐκάθηντο φύλακες μὴ ἐπὶ τὸν κρομμυῶνα πλεύσωσι,
                        τούτοις οὐ κατάδηλος ἡ μάχη ἦν ὑπὸ τοῦ ὄρους τοῦ ὀνείου· κονιορτὸν δὲ ὡς
                        εἶδον καὶ<add>ὡς</add>ἔγνωσαν, ἐβοήθουν εὐθύς. ἐβοήθησαν δὲ καὶ οἱ ἐκ τῆς
                        πόλεως πρεσβύτεροι τῶν κορινθίων αἰσθόμενοι τὸ γεγενημένον. ἰδόντες δὲ οἱ
                        ἀθηναῖοι ξύμπαντας αὐτοὺς ἐπιόντας καὶ νομίσαντες τῶν ἐγγὺς ἀστυγειτόνων
                        πελοποννησίων βοήθειαν ἐπιέναι, ἀνεχώρουν κατὰ τάχος ἐπὶ τὰς ναῦς, ἔχοντες
                        τὰ σκυλεύματα καὶ τοὺς ἑαυτῶν νεκροὺς πλὴν δυοῖν, οὓς ἐγκατέλιπον οὐ
                        δυνάμενοι εὑρεῖν. καὶ ἀναβάντες ἐπὶ τὰς ναῦς ἐπεραιώθησαν ἐς τὰς ἐπικειμένας
                        νήσους, ἐκ δ᾽ αὐτῶν ἐπικηρυκευσάμενοι τοὺς νεκροὺς οὓς ἐγκατέλιπον
                        ὑποσπόνδους ἀνείλοντο. ἀπέθανον δὲ κορινθίων μὲν ἐν τῇ μάχῃ δώδεκα καὶ
                        διακόσιοι, ἀθηναίων δὲ ὀλίγῳ ἐλάσσους πεντήκοντα.</p>
                </div>
                <div
                    n="45"
                    type="chapter">
                    <p>ἄραντες δὲ ἐκ τῶν νήσων οἱ ἀθηναῖοι ἔπλευσαν αὐθημερὸν ἐς κρομμυῶνα τῆς
                        κορινθίας· ἀπέχει δὲ τῆς πόλεως εἴκοσι καὶ ἑκατὸν σταδίους. καὶ
                        καθορμισάμενοι τήν τε γῆν ἐδῄωσαν καὶ τὴν νύκτα ηὐλίσαντο. τῇ δ᾽ ὑστεραίᾳ
                        παραπλεύσαντες ἐς τὴν ἐπιδαυρίαν πρῶτον καὶ ἀπόβασίν τινα ποιησάμενοι
                        ἀφίκοντο ἐς μέθανα τὴν μεταξὺ ἐπιδαύρου καὶ τροιζῆνος, καὶ ἀπολαβόντες τὸν
                        τῆς χερσονήσου ἰσθμὸν ἐτείχισαν,<add>ἐν ᾧ ἡ μεθώνη ἐστί,</add>καὶ φρούριον
                        καταστησάμενοι ἐλῄστευον τὸν ἔπειτα χρόνον τήν τε τροιζηνίαν γῆν καὶ ἁλιάδα
                        καὶ ἐπιδαυρίαν. ταῖς δὲ ναυσίν, ἐπειδὴ ἐξετείχισαν τὸ χωρίον, ἀπέπλευσαν ἐπ᾽
                        οἴκου.</p>
                </div>
                <div
                    n="46"
                    type="chapter">
                    <p>κατὰ δὲ τὸν αὐτὸν χρόνον, καθ᾽ ὃν ταῦτα ἐγίγνετο, καὶ εὐρυμέδων καὶ σοφοκλῆς,
                        ἐπειδὴ ἐκ τῆς πύλου ἀπῆραν ἐς τὴν σικελίαν ναυσὶν ἀθηναίων, ἀφικόμενοι ἐς
                        κέρκυραν ἐστράτευσαν μετὰ τῶν ἐκ τῆς πόλεως ἐπὶ τοὺς ἐν τῷ ὄρει τῆς ἰστώνης
                        κερκυραίων καθιδρυμένους, οἳ τότε μετὰ τὴν στάσιν διαβάντες ἐκράτουν τε τῆς
                        γῆς καὶ πολλὰ ἔβλαπτον. προσβαλόντες δὲ τὸ μὲν τείχισμα εἷλον, οἱ δὲ ἄνδρες
                        καταπεφευγότες ἁθρόοι πρὸς μετέωρόν τι ξυνέβησαν ὥστε τοὺς μὲν ἐπικούρους
                        παραδοῦναι, περὶ δὲ σφῶν τὰ ὅπλα παραδόντων τὸν ἀθηναίων δῆμον διαγνῶναι.
                        καὶ αὐτοὺς ἐς τὴν νῆσον οἱ στρατηγοὶ τὴν πτυχίαν ἐς φυλακὴν διεκόμισαν
                        ὑποσπόνδους, μέχρι οὗ ἀθήναζε πεμφθῶσιν, ὥστ᾽, ἐάν τις ἁλῷ ἀποδιδράσκων,
                        ἅπασι λελύσθαι τὰς σπονδάς. οἱ δὲ τοῦ δήμου προστάται τῶν κερκυραίων,
                        δεδιότες μὴ οἱ ἀθηναῖοι τοὺς ἐλθόντας οὐκ ἀποκτείνωσι, μηχανῶνται τοιόνδε
                        τι· τῶν ἐν τῇ νήσῳ πείθουσί τινας ὀλίγους, ὑποπέμψαντες φίλους καὶ
                        διδάξαντες ὡς κατ᾽ εὔνοιαν δὴ λέγειν ὅτι κράτιστον αὐτοῖς εἴη ὡς τάχιστα
                        ἀποδρᾶναι, πλοῖον δέ τι αὐτοὶ ἑτοιμάσειν· μέλλειν γὰρ δὴ τοὺς στρατηγοὺς τῶν
                        ἀθηναίων παραδώσειν αὐτοὺς τῷ δήμῳ τῶν κερκυραίων.</p>
                </div>
                <div
                    n="47"
                    type="chapter">
                    <p>ὡς δὲ ἔπεισαν, καὶ μηχανησαμένων τὸ πλοῖον ἐκπλέοντες ἐλήφθησαν, ἐλέλυντό τε
                        αἱ σπονδαὶ καὶ τοῖς κερκυραίοις παρεδίδοντο οἱ πάντες. ξυνελάβοντο δὲ τοῦ
                        τοιούτου οὐχ ἥκιστα, ὥστε ἀκριβῆ τὴν πρόφασιν γενέσθαι καὶ τοὺς
                        τεχνησαμένους ἀδεέστερον ἐγχειρῆσαι, οἱ στρατηγοὶ τῶν ἀθηναίων κατάδηλοι
                        ὄντες τοὺς ἄνδρας μὴ ἂν βούλεσθαι ὑπ᾽ ἄλλων κομισθέντας, διότι αὐτοὶ ἐς
                        σικελίαν ἔπλεον, τὴν τιμὴν τοῖς ἄγουσι προσποιῆσαι. παραλαβόντες δὲ αὐτοὺς
                        οἱ κερκυραῖοι ἐς οἴκημα μέγα κατεῖρξαν, καὶ ὕστερον ἐξάγοντες κατὰ εἴκοσιν
                        ἄνδρας διῆγον διὰ δυοῖν στοίχοιν ὁπλιτῶν ἑκατέρωθεν παρατεταγμένων,
                        δεδεμένους τε πρὸς ἀλλήλους καὶ παιομένους καὶ κεντουμένους ὑπὸ τῶν
                        παρατεταγμένων, εἴ πού τίς τινα ἴδοι ἐχθρὸν ἑαυτοῦ· μαστιγοφόροι τε
                        παριόντες ἐπετάχυνον τῆς ὁδοῦ τοὺς σχολαίτερον προϊόντας.</p>
                </div>
                <div
                    n="48"
                    type="chapter">
                    <p>καὶ ἐς μὲν ἄνδρας ἑξήκοντα ἔλαθον τοὺς ἐν τῷ οἰκήματι τούτῳ τῷ τρόπῳ
                        ἐξαγαγόντες καὶ διαφθείραντες<add>ᾤοντο γὰρ αὐτοὺς μεταστήσοντάς ποι ἄλλοσε
                            ἄγειν</add>· ὡς δὲ ᾔσθοντο καί τις αὐτοῖς ἐδήλωσε, τούς τε ἀθηναίους
                        ἐπεκαλοῦντο καὶ ἐκέλευον σφᾶς, εἰ βούλονται, αὐτοὺς διαφθείρειν, ἔκ τε τοῦ
                        οἰκήματος οὐκέτι ἤθελον ἐξιέναι, οὐδ᾽ ἐσιέναι ἔφασαν κατὰ δύναμιν
                        περιόψεσθαι οὐδένα. οἱ δὲ κερκυραῖοι κατὰ μὲν τὰς θύρας οὐδ᾽ αὐτοὶ
                        διενοοῦντο βιάζεσθαι, ἀναβάντες δὲ ἐπὶ τὸ τέγος τοῦ οἰκήματος καὶ διελόντες
                        τὴν ὀροφὴν ἔβαλλον τῷ κεράμῳ καὶ ἐτόξευον κάτω. οἱ δὲ ἐφυλάσσοντό τε ὡς
                        ἐδύναντο καὶ ἅμα οἱ πολλοὶ σφᾶς αὐτοὺς διέφθειρον, οἰστούς τε οὓς ἀφίεσαν
                        ἐκεῖνοι ἐς τὰς σφαγὰς καθιέντες καὶ ἐκ κλινῶν τινῶν αἳ ἔτυχον αὐτοῖς ἐνοῦσαι
                        τοῖς σπάρτοις καὶ ἐκ τῶν ἱματίων παραιρήματα ποιοῦντες ἀπαγχόμενοι,
                            παντί<add>τε</add>τρόπῳ τὸ πολὺ τῆς νυκτός<add>ἐπεγένετο γὰρ νὺξ τῷ
                            παθήματι</add>ἀναλοῦντες σφᾶς αὐτοὺς καὶ βαλλόμενοι ὑπὸ τῶν ἄνω
                        διεφθάρησαν. καὶ αὐτοὺς οἱ κερκυραῖοι, ἐπειδὴ ἡμέρα ἐγένετο, φορμηδὸν ἐπὶ
                        ἁμάξας ἐπιβαλόντες ἀπήγαγον ἔξω τῆς πόλεως. τὰς δὲ γυναῖκας, ὅσαι ἐν τῷ
                        τειχίσματι ἑάλωσαν, ἠνδραποδίσαντο. τοιούτῳ μὲν τρόπῳ οἱ ἐκ τοῦ ὄρους
                        κερκυραῖοι ὑπὸ τοῦ δήμου διεφθάρησαν, καὶ ἡ στάσις πολλὴ γενομένη
                        ἐτελεύτησεν ἐς τοῦτο, ὅσα γε κατὰ τὸν πόλεμον τόνδε· οὐ γὰρ ἔτι ἦν ὑπόλοιπον
                        τῶν ἑτέρων ὅτι καὶ ἀξιόλογον. οἱ δὲ ἀθηναῖοι ἐς τὴν σικελίαν, ἵναπερ τὸ
                        πρῶτον ὥρμηντο, ἀποπλεύσαντες μετὰ τῶν ἐκεῖ ξυμμάχων ἐπολέμουν.</p>
                </div>
                <div
                    n="49"
                    type="chapter">
                    <p>καὶ οἱ ἐν τῇ ναυπάκτῳ ἀθηναῖοι καὶ ἀκαρνᾶνες ἅμα τελευτῶντος τοῦ θέρους
                        στρατευσάμενοι ἀνακτόριον κορινθίων πόλιν, ἣ κεῖται ἐπὶ τῷ στόματι τοῦ
                        ἀμπρακικοῦ κόλπου, ἔλαβον προδοσίᾳ· καὶ
                        ἐκπέμψαντες<add>κορινθίους</add>αὐτοὶ ἀκαρνᾶνες οἰκήτορας ἀπὸ πάντων ἔσχον
                        τὸ χωρίον. καὶ τὸ θέρος ἐτελεύτα.</p>
                </div>
                <div
                    n="50"
                    type="chapter">
                    <p>τοῦ δ᾽ ἐπιγιγνομένου χειμῶνος ἀριστείδης ὁ ἀρχίππου, εἷς τῶν ἀργυρολόγων νεῶν
                        ἀθηναίων στρατηγός, αἳ ἐξεπέμφθησαν πρὸς τοὺς ξυμμάχους, ἀρταφέρνην ἄνδρα
                        πέρσην παρὰ βασιλέως πορευόμενον ἐς λακεδαίμονα ξυλλαμβάνει ἐν ἠιόνι τῇ ἐπὶ
                        στρυμόνι. καὶ αὐτοῦ κομισθέντος οἱ ἀθηναῖοι τὰς μὲν ἐπιστολὰς μεταγραψάμενοι
                        ἐκ τῶν ἀσσυρίων γραμμάτων ἀνέγνωσαν, ἐν αἷς πολλῶν ἄλλων γεγραμμένων
                        κεφάλαιον ἦν πρὸς λακεδαιμονίους, οὐ γιγνώσκειν ὅτι βούλονται· πολλῶν γὰρ
                        ἐλθόντων πρέσβεων οὐδένα ταὐτὰ λέγειν· εἰ οὖν τι βούλονται σαφὲς λέγειν,
                        πέμψαι μετὰ τοῦ πέρσου ἄνδρας ὡς αὐτόν. τὸν δὲ ἀρταφέρνην ὕστερον οἱ
                        ἀθηναῖοι ἀποστέλλουσι τριήρει ἐς ἔφεσον καὶ πρέσβεις ἅμα· οἳ πυθόμενοι
                        αὐτόθι βασιλέα ἀρταξέρξην τὸν ξέρξου νεωστὶ τεθνηκότα<add>κατὰ γὰρ τοῦτον
                            τὸν χρόνον ἐτελεύτησεν</add>ἐπ᾽ οἴκου ἀνεχώρησαν.</p>
                </div>
                <div
                    n="51"
                    type="chapter">
                    <p>τοῦ δ᾽ αὐτοῦ χειμῶνος καὶ χῖοι τὸ τεῖχος περιεῖλον τὸ καινὸν κελευσάντων
                        ἀθηναίων καὶ ὑποπτευσάντων ἐς αὐτούς τι νεωτεριεῖν, ποιησάμενοι μέντοι πρὸς
                        ἀθηναίους πίστεις καὶ βεβαιότητα ἐκ τῶν δυνατῶν μηδὲν περὶ σφᾶς νεώτερον
                        βουλεύσειν. καὶ ὁ χειμὼν ἐτελεύτα, καὶ ἕβδομον ἔτος τῷ πολέμῳ ἐτελεύτα τῷδε
                        ὃν θουκυδίδης ξυνέγραψεν.</p>
                </div>
                <div
                    n="52"
                    type="chapter">
                    <p>τοῦ δ᾽ ἐπιγιγνομένου θέρους εὐθὺς τοῦ τε ἡλίου ἐκλιπές τι ἐγένετο περὶ
                        νουμηνίαν καὶ τοῦ αὐτοῦ μηνὸς ἱσταμένου ἔσεισεν. καὶ οἱ μυτιληναίων φυγάδες
                        καὶ τῶν ἄλλων λεσβίων, ὁρμώμενοι οἱ πολλοὶ ἐκ τῆς ἠπείρου καὶ μισθωσάμενοι
                        ἔκ τε πελοποννήσου ἐπικουρικὸν καὶ αὐτόθεν ξυναγείραντες, αἱροῦσι ῥοίτειον,
                        καὶ λαβόντες δισχιλίους στατῆρας φωκαΐτας ἀπέδοσαν πάλιν οὐδὲν ἀδικήσαντες·
                        καὶ μετὰ τοῦτο ἐπὶ ἄντανδρον στρατεύσαντες προδοσίας γενομένης λαμβάνουσι
                        τὴν πόλιν. καὶ ἦν αὐτῶν ἡ διάνοια τάς τε ἄλλας πόλεις τὰς ἀκταίας
                        καλουμένας, ἃς πρότερον μυτιληναίων νεμομένων ἀθηναῖοι εἶχον, ἐλευθεροῦν,
                        καὶ πάντων μάλιστα τὴν ἄντανδρον· καὶ κρατυνάμενοι αὐτὴν<add>ναῦς τε γὰρ
                            εὐπορία ἦν ποιεῖσθαι, αὐτόθεν ξύλων ὑπαρχόντων καὶ τῆς ἴδης ἐπικειμένης,
                            καὶ τῇ ἄλλῃ σκευῇ</add>ῥᾳδίως ἀπ᾽ αὐτῆς ὁρμώμενοι τήν τε λέσβον ἐγγὺς
                        οὖσαν κακώσειν καὶ τὰ ἐν τῇ ἠπείρῳ αἰολικὰ πολίσματα χειρώσεσθαι. καὶ οἱ μὲν
                        ταῦτα παρασκευάζεσθαι ἔμελλον.</p>
                </div>
                <div
                    n="53"
                    type="chapter">
                    <p>ἀθηναῖοι δὲ ἐν τῷ αὐτῷ θέρει ἑξήκοντα ναυσὶ καὶ δισχιλίοις ὁπλίταις ἱππεῦσί
                        τε ὀλίγοις καὶ τῶν ξυμμάχων μιλησίους καὶ ἄλλους τινὰς ἀγαγόντες ἐστράτευσαν
                        ἐπὶ κύθηρα· ἐστρατήγει δὲ αὐτῶν νικίας ὁ νικηράτου καὶ νικόστρατος ὁ
                        διειτρέφους καὶ αὐτοκλῆς ὁ τολμαίου. τὰ δὲ κύθηρα νῆσός ἐστιν, ἐπίκειται δὲ
                        τῇ λακωνικῇ κατὰ μαλέαν· λακεδαιμόνιοι δ᾽ εἰσὶ τῶν περιοίκων, καὶ
                        κυθηροδίκης ἀρχὴ ἐκ τῆς σπάρτης διέβαινεν αὐτόσε κατὰ ἔτος, ὁπλιτῶν τε
                        φρουρὰν διέπεμπον αἰεὶ καὶ πολλὴν ἐπιμέλειαν ἐποιοῦντο. ἦν γὰρ αὐτοῖς τῶν τε
                        ἀπ᾽ αἰγύπτου καὶ λιβύης ὁλκάδων προσβολή, καὶ λῃσταὶ ἅμα τὴν λακωνικὴν ἧσσον
                        ἐλύπουν ἐκ θαλάσσης, ᾗπερ μόνον οἷόν τε ἦν κακουργεῖσθαι· πᾶσα γὰρ ἀνέχει
                        πρὸς τὸ σικελικὸν καὶ κρητικὸν πέλαγος.</p>
                </div>
                <div
                    n="54"
                    type="chapter">
                    <p>κατασχόντες οὖν οἱ ἀθηναῖοι τῷ στρατῷ, δέκα μὲν ναυσὶ καὶ δισχιλίοις μιλησίων
                        ὁπλίταις τὴν ἐπὶ θαλάσσῃ πόλιν σκάνδειαν καλουμένην αἱροῦσι, τῷ δὲ ἄλλῳ
                        στρατεύματι ἀποβάντες τῆς νήσου ἐς τὰ πρὸς μαλέαν τετραμμένα ἐχώρουν ἐπὶ
                            τὴν<add>ἐπὶ θαλάσσῃ</add>πόλιν τῶν κυθηρίων, καὶ ηὗρον εὐθὺς αὐτοὺς
                        ἐστρατοπεδευμένους ἅπαντας. καὶ μάχης γενομένης ὀλίγον μέν τινα χρόνον
                        ὑπέστησαν οἱ κυθήριοι, ἔπειτα τραπόμενοι κατέφυγον ἐς τὴν ἄνω πόλιν, καὶ
                        ὕστερον ξυνέβησαν πρὸς νικίαν καὶ τοὺς ξυνάρχοντας ἀθηναίοις ἐπιτρέψαι περὶ
                        σφῶν αὐτῶν πλὴν θανάτου. ἦσαν δέ τινες καὶ γενόμενοι τῷ νικίᾳ λόγοι πρότερον
                        πρός τινας τῶν κυθηρίων, δι᾽ ὃ καὶ θᾶσσον καὶ ἐπιτηδειότερον τό τε παραυτίκα
                        καὶ τὸ ἔπειτα τὰ τῆς ὁμολογίας ἐπράχθη αὐτοῖς· ἀνέστησαν γὰρ<add>ἂν</add>οἱ
                        ἀθηναῖοι κυθηρίους, λακεδαιμονίους τε ὄντας καὶ ἐπὶ τῇ λακωνικῇ τῆς νήσου
                        οὕτως ἐπικειμένης. μετὰ δὲ τὴν ξύμβασιν οἱ ἀθηναῖοι τήν τε σκάνδειαν τὸ ἐπὶ
                        τῷ λιμένι πόλισμα παραλαβόντες καὶ τῶν κυθήρων φυλακὴν ποιησάμενοι ἔπλευσαν
                        ἔς τε ἀσίνην καὶ ἕλος καὶ τὰ πλεῖστα τῶν περὶ θάλασσαν, καὶ ἀποβάσεις
                        ποιούμενοι καὶ ἐναυλιζόμενοι τῶν χωρίων οὗ καιρὸς εἴη ἐδῄουν τὴν γῆν ἡμέρας
                        μάλιστα ἑπτά.</p>
                </div>
                <div
                    n="55"
                    type="chapter">
                    <p>οἱ δὲ λακεδαιμόνιοι ἰδόντες μὲν τοὺς ἀθηναίους τὰ κύθηρα ἔχοντας,
                        προσδεχόμενοι δὲ καὶ ἐς τὴν γῆν σφῶν ἀποβάσεις τοιαύτας ποιήσεσθαι, ἁθρόᾳ
                        μὲν οὐδαμοῦ τῇ δυνάμει ἀντετάξαντο, κατὰ δὲ τὴν χώραν φρουρὰς διέπεμψαν,
                        ὁπλιτῶν πλῆθος, ὡς ἑκασταχόσε ἔδει, καὶ τὰ ἄλλα ἐν φυλακῇ πολλῇ ἦσαν,
                        φοβούμενοι μὴ σφίσι νεώτερόν τι γένηται τῶν περὶ τὴν κατάστασιν, γεγενημένου
                        μὲν τοῦ ἐν τῇ νήσῳ πάθους ἀνελπίστου καὶ μεγάλου, πύλου δὲ ἐχομένης καὶ
                        κυθήρων καὶ πανταχόθεν σφᾶς περιεστῶτος πολέμου ταχέος καὶ ἀπροφυλάκτου,
                        ὥστε παρὰ τὸ εἰωθὸς ἱππέας τετρακοσίους κατεστήσαντο καὶ τοξότας, ἔς τε τὰ
                        πολεμικά, εἴπερ ποτέ, μάλιστα δὴ ὀκνηρότεροι ἐγένοντο, ξυνεστῶτες παρὰ τὴν
                        ὑπάρχουσαν σφῶν ἰδέαν τῆς παρασκευῆς ναυτικῷ ἀγῶνι, καὶ τούτῳ πρὸς
                        ἀθηναίους, οἷς τὸ μὴ ἐπιχειρούμενον αἰεὶ ἐλλιπὲς ἦν τῆς δοκήσεώς τι πράξειν·
                        καὶ ἅμα τὰ τῆς τύχης πολλὰ καὶ ἐν ὀλίγῳ ξυμβάντα παρὰ λόγον αὐτοῖς ἔκπληξιν
                        μεγίστην παρεῖχε, καὶ ἐδέδισαν μή ποτε αὖθις ξυμφορά τις αὐτοῖς περιτύχῃ οἵα
                        καὶ ἐν τῇ νήσῳ. ἀτολμότεροι δὲ δι᾽ αὐτὸ ἐς τὰς μάχας ἦσαν, καὶ πᾶν ὅτι
                        κινήσειαν ᾤοντο ἁμαρτήσεσθαι διὰ τὸ τὴν γνώμην ἀνεχέγγυον γεγενῆσθαι ἐκ τῆς
                        πρὶν ἀηθείας τοῦ κακοπραγεῖν.</p>
                </div>
                <div
                    n="56"
                    type="chapter">
                    <p>τοῖς δὲ ἀθηναίοις τότε τὴν παραθαλάσσιον δῃοῦσι τὰ μὲν πολλὰ ἡσύχασαν, ὡς
                        καθ᾽ ἑκάστην φρουρὰν γίγνοιτό τις ἀπόβασις, πλήθει τε ἐλάσσους ἕκαστοι
                        ἡγούμενοι εἶναι καὶ ἐν τῷ τοιούτῳ· μία δὲ φρουρά, ἥπερ καὶ ἠμύνατο περὶ
                        κοτύρταν καὶ ἀφροδιτίαν, τὸν μὲν ὄχλον τῶν ψιλῶν ἐσκεδασμένον ἐφόβησεν
                        ἐπιδρομῇ, τῶν δὲ ὁπλιτῶν δεξαμένων ὑπεχώρησε πάλιν, καὶ ἄνδρες τέ τινες
                        ἀπέθανον αὐτῶν ὀλίγοι καὶ ὅπλα ἐλήφθη, τροπαῖόν τε στήσαντες οἱ ἀθηναῖοι
                        ἀπέπλευσαν ἐς κύθηρα. ἐκ δὲ αὐτῶν περιέπλευσαν ἐς ἐπίδαυρον τὴν λιμηράν, καὶ
                        δῃώσαντες μέρος τι τῆς γῆς ἀφικνοῦνται ἐπὶ θυρέαν, ἥ ἐστι μὲν τῆς κυνουρίας
                        γῆς καλουμένης, μεθορία δὲ τῆς ἀργείας καὶ λακωνικῆς· νεμόμενοι δὲ αὐτὴν
                        ἔδοσαν λακεδαιμόνιοι αἰγινήταις ἐκπεσοῦσιν ἐνοικεῖν διά τε τὰς ὑπὸ τὸν
                        σεισμὸν σφίσι γενομένας καὶ τῶν εἱλώτων τὴν ἐπανάστασιν εὐεργεσίας καὶ ὅτι
                        ἀθηναίων ὑπακούοντες ὅμως πρὸς τὴν ἐκείνων γνώμην αἰεὶ ἕστασαν.</p>
                </div>
                <div
                    n="57"
                    type="chapter">
                    <p>προσπλεόντων οὖν ἔτι τῶν ἀθηναίων οἱ αἰγινῆται τὸ μὲν ἐπὶ τῇ θαλάσσῃ ὃ ἔτυχον
                        οἰκοδομοῦντες τεῖχος ἐκλείπουσιν, ἐς δὲ τὴν ἄνω πόλιν, ἐν ᾗ ᾤκουν,
                        ἀπεχώρησαν, ἀπέχουσαν σταδίους μάλιστα δέκα τῆς θαλάσσης. καὶ αὐτοῖς τῶν
                        λακεδαιμονίων φρουρὰ μία τῶν περὶ τὴν χώραν, ἥπερ καὶ ξυνετείχιζε,
                        ξυνεσελθεῖν μὲν ἐς τὸ τεῖχος οὐκ ἠθέλησαν δεομένων τῶν αἰγινητῶν, ἀλλ᾽
                        αὐτοῖς κίνδυνος ἐφαίνετο ἐς τὸ τεῖχος κατακλῄεσθαι· ἀναχωρήσαντες δὲ ἐπὶ τὰ
                        μετέωρα, ὡς οὐκ ἐνόμιζον ἀξιόμαχοι εἶναι, ἡσύχαζον. ἐν τούτῳ δὲ οἱ ἀθηναῖοι
                        κατασχόντες καὶ χωρήσαντες εὐθὺς πάσῃ τῇ στρατιᾷ αἱροῦσι τὴν θυρέαν. καὶ τήν
                        τε πόλιν κατέκαυσαν καὶ τὰ ἐνόντα ἐξεπόρθησαν, τούς τε αἰγινήτας, ὅσοι μὴ ἐν
                        χερσὶ διεφθάρησαν, ἄγοντες ἀφίκοντο ἐς τὰς ἀθήνας καὶ τὸν ἄρχοντα ὃς παρ᾽
                        αὐτοῖς ἦν τῶν λακεδαιμονίων, τάνταλον τὸν πατροκλέους· ἐζωγρήθη γὰρ
                        τετρωμένος. ἦγον δέ τινας καὶ ἐκ τῶν κυθήρων ἄνδρας ὀλίγους, οὓς ἐδόκει
                        ἀσφαλείας ἕνεκα μεταστῆσαι. καὶ τούτους μὲν οἱ ἀθηναῖοι ἐβουλεύσαντο
                        καταθέσθαι ἐς τὰς νήσους, καὶ τοὺς ἄλλους κυθηρίους οἰκοῦντας τὴν ἑαυτῶν
                        φόρον τέσσαρα τάλαντα φέρειν, αἰγινήτας δὲ ἀποκτεῖναι πάντας ὅσοι ἑάλωσαν
                        διὰ τὴν προτέραν αἰεί ποτε ἔχθραν, τάνταλον δὲ παρὰ τοὺς ἄλλους τοὺς ἐν τῇ
                        νήσῳ λακεδαιμονίους καταδῆσαι.</p>
                </div>
                <div
                    n="58"
                    type="chapter">
                    <p>τοῦ δ᾽ αὐτοῦ θέρους ἐν σικελίᾳ καμαριναίοις καὶ γελῴοις ἐκεχειρία γίγνεται
                        πρῶτον πρὸς ἀλλήλους· εἶτα καὶ οἱ ἄλλοι σικελιῶται ξυνελθόντες ἐς γέλαν, ἀπὸ
                        πασῶν τῶν πόλεων πρέσβεις, ἐς λόγους κατέστησαν ἀλλήλοις, εἴ πως
                        ξυναλλαγεῖεν. καὶ ἄλλαι τε πολλαὶ γνῶμαι ἐλέγοντο ἐπ᾽ ἀμφότερα, διαφερομένων
                        καὶ ἀξιούντων, ὡς ἕκαστοί τι ἐλασσοῦσθαι ἐνόμιζον, καὶ ἑρμοκράτης ὁ ἕρμωνος
                        συρακόσιος, ὅσπερ καὶ ἔπεισε μάλιστα αὐτούς, ἐς τὸ κοινὸν τοιούτους δὴ
                        λόγους εἶπεν.</p>
                </div>
                <div
                    n="59"
                    type="chapter">
                    <p><quote>οὔτε πόλεως ὢν ἐλαχίστης, ὦ σικελιῶται, τοὺς λόγους ποιήσομαι οὔτε
                            πονουμένης μάλιστα τῷ πολέμῳ, ἐς κοινὸν δὲ τὴν δοκοῦσάν μοι βελτίστην
                            γνώμην εἶναι ἀποφαινόμενος τῇ σικελίᾳ πάσῃ. καὶ περὶ μὲν τοῦ πολεμεῖν ὡς
                            χαλεπὸν τί ἄν τις πᾶν τὸ ἐνὸν ἐκλέγων ἐν εἰδόσι μακρηγοροίη; οὐδεὶς γὰρ
                            οὔτε ἀμαθίᾳ ἀναγκάζεται αὐτὸ δρᾶν, οὔτε φόβῳ, ἢν οἴηταί τι πλέον
                            σχήσειν, ἀποτρέπεται. ξυμβαίνει δὲ τοῖς μὲν τὰ κέρδη μείζω φαίνεσθαι τῶν
                            δεινῶν, οἱ δὲ τοὺς κινδύνους ἐθέλουσιν ὑφίστασθαι πρὸ τοῦ αὐτίκα τι
                            ἐλασσοῦσθαι· αὐτὰ δὲ ταῦτα εἰ μὴ ἐν καιρῷ τύχοιεν ἑκάτεροι πράσσοντες,
                            αἱ παραινέσεις τῶν ξυναλλαγῶν ὠφέλιμοι. ὃ καὶ ἡμῖν ἐν τῷ παρόντι
                            πειθομένοις πλείστου ἂν ἄξιον γένοιτο· τὰ γὰρ ἴδια ἕκαστοι εὖ
                            βουλευόμενοι δὴ θέσθαι τό τε πρῶτον ἐπολεμήσαμεν καὶ νῦν πρὸς ἀλλήλους
                            δι᾽ ἀντιλογιῶν πειρώμεθα καταλλαγῆναι καί, ἢν ἄρα μὴ προχωρήσῃ ἴσον
                            ἑκάστῳ ἔχοντι ἀπελθεῖν, πάλιν πολεμήσομεν.</quote></p>
                </div>
                <div
                    n="60"
                    type="chapter">
                    <p><quote>καίτοι γνῶναι χρὴ ὅτι οὐ περὶ τῶν ἰδίων μόνον, εἰ σωφρονοῦμεν, ἡ
                            ξύνοδος ἔσται, ἀλλ᾽ εἰ ἐπιβουλευομένην τὴν πᾶσαν σικελίαν, ὡς ἐγὼ κρίνω,
                            ὑπ᾽ ἀθηναίων δυνησόμεθα ἔτι διασῶσαι· καὶ διαλλακτὰς πολὺ τῶν ἐμῶν λόγων
                            ἀναγκαιοτέρους περὶ τῶνδε ἀθηναίους νομίσαι, οἳ δύναμιν ἔχοντες μεγίστην
                            τῶν ἑλλήνων τάς τε ἁμαρτίας ἡμῶν τηροῦσιν ὀλίγαις ναυσὶ παρόντες, καὶ
                            ὀνόματι ἐννόμῳ ξυμμαχίας τὸ φύσει πολέμιον εὐπρεπῶς ἐς τὸ ξυμφέρον
                            καθίστανται. πόλεμον γὰρ αἰρομένων ἡμῶν καὶ ἐπαγομένων αὐτούς, ἄνδρας οἳ
                            καὶ τοῖς μὴ ἐπικαλουμένοις αὐτοὶ ἐπιστρατεύουσι, κακῶς τε ἡμᾶς αὐτοὺς
                            ποιούντων τέλεσι τοῖς οἰκείοις, καὶ τῆς ἀρχῆς ἅμα προκοπτόντων ἐκείνοις,
                            εἰκός, ὅταν γνῶσιν ἡμᾶς τετρυχωμένους, καὶ πλέονί ποτε στόλῳ ἐλθόντας
                            αὐτοὺς τάδε πάντα πειράσασθαι ὑπὸ σφᾶς ποιεῖσθαι.</quote></p>
                </div>
                <div
                    n="61"
                    type="chapter">
                    <p><quote>καίτοι τῇ ἑαυτῶν ἑκάστους, εἰ σωφρονοῦμεν, χρὴ τὰ μὴ προσήκοντα
                            ἐπικτωμένους μᾶλλον ἢ τὰ ἑτοῖμα βλάπτοντας ξυμμάχους τε ἐπάγεσθαι καὶ
                            τοὺς κινδύνους προσλαμβάνειν, νομίσαι τε στάσιν μάλιστα φθείρειν τὰς
                            πόλεις καὶ τὴν σικελίαν, ἧς γε οἱ ἔνοικοι ξύμπαντες μὲν ἐπιβουλευόμεθα,
                            κατὰ πόλεις δὲ διέσταμεν. ἃ χρὴ γνόντας καὶ ἰδιώτην ἰδιώτῃ καταλλαγῆναι
                            καὶ πόλιν πόλει, καὶ πειρᾶσθαι κοινῇ σῴζειν τὴν πᾶσαν σικελίαν,
                            παρεστάναι δὲ μηδενὶ ὡς οἱ μὲν δωριῆς ἡμῶν πολέμιοι τοῖς ἀθηναίοις, τὸ
                            δὲ χαλκιδικὸν τῇ ἰάδι ξυγγενείᾳ ἀσφαλές. οὐ γὰρ τοῖς ἔθνεσιν, ὅτι δίχα
                            πέφυκε, τοῦ ἑτέρου ἔχθει ἐπίασιν, ἀλλὰ τῶν ἐν τῇ σικελίᾳ ἀγαθῶν
                            ἐφιέμενοι, ἃ κοινῇ κεκτήμεθα. ἐδήλωσαν δὲ νῦν ἐν τῇ τοῦ χαλκιδικοῦ
                            γένους παρακλήσει· τοῖς γὰρ οὐδεπώποτε σφίσι κατὰ τὸ ξυμμαχικὸν
                            προσβοηθήσασιν αὐτοὶ τὸ δίκαιον μᾶλλον τῆς ξυνθήκης προθύμως παρέσχοντο.
                            καὶ τοὺς μὲν ἀθηναίους ταῦτα πλεονεκτεῖν τε καὶ προνοεῖσθαι πολλὴ
                            ξυγγνώμη, καὶ οὐ τοῖς ἄρχειν βουλομένοις μέμφομαι, ἀλλὰ τοῖς ὑπακούειν
                            ἑτοιμοτέροις οὖσιν· πέφυκε γὰρ τὸ ἀνθρώπειον διὰ παντὸς ἄρχειν μὲν τοῦ
                            εἴκοντος, φυλάσσεσθαι δὲ τὸ ἐπιόν. ὅσοι δὲ γιγνώσκοντες αὐτὰ μὴ ὀρθῶς
                            προσκοποῦμεν, μηδὲ τοῦτό τις πρεσβύτατον ἥκει κρίνας, τὸ κοινῶς φοβερὸν
                            ἅπαντας εὖ θέσθαι, ἁμαρτάνομεν. τάχιστα δ᾽ ἂν ἀπαλλαγὴ αὐτοῦ γένοιτο, εἰ
                            πρὸς ἀλλήλους ξυμβαῖμεν· οὐ γὰρ ἀπὸ τῆς αὑτῶν ὁρμῶνται ἀθηναῖοι, ἀλλ᾽ ἐκ
                            τῆς τῶν ἐπικαλεσαμένων. καὶ οὕτως οὐ πόλεμος πολέμῳ, εἰρήνῃ δὲ διαφοραὶ
                            ἀπραγμόνως παύονται, οἵ τ᾽ ἐπίκλητοι εὐπρεπῶς ἄδικοι ἐλθόντες εὐλόγως
                            ἄπρακτοι ἀπίασιν.</quote></p>
                </div>
                <div
                    n="62"
                    type="chapter">
                    <p><quote>καὶ τὸ μὲν πρὸς τοὺς ἀθηναίους τοσοῦτον ἀγαθὸν εὖ βουλευομένοις
                            εὑρίσκεται· τὴν δὲ ὑπὸ πάντων ὁμολογουμένην ἄριστον εἶναι εἰρήνην πῶς οὐ
                            χρὴ καὶ ἐν ἡμῖν αὐτοῖς ποιήσασθαι; ἢ δοκεῖτε, εἴ τῴ τι ἔστιν ἀγαθὸν ἢ εἴ
                            τῳ τὰ ἐναντία, οὐχ ἡσυχίαν μᾶλλον ἢ πόλεμον τὸ μὲν παῦσαι ἂν ἑκατέρῳ, τὸ
                            δὲ ξυνδιασῶσαι, καὶ τὰς τιμὰς καὶ λαμπρότητας ἀκινδυνοτέρας ἔχειν τὴν
                            εἰρήνην, ἄλλα τε ὅσα ἐν μήκει λόγων ἄν τις διέλθοι, ὥσπερ περὶ τοῦ
                            πολεμεῖν; ἃ χρὴ σκεψαμένους μὴ τοὺς ἐμοὺς λόγους ὑπεριδεῖν, τὴν δὲ αὑτοῦ
                            τινὰ σωτηρίαν μᾶλλον ἀπ᾽ αὐτῶν προϊδεῖν. καὶ εἴ τις βεβαίως τι ἢ τῷ
                            δικαίῳ ἢ βίᾳ πράξειν οἴεται, τῷ παρ᾽ ἐλπίδα μὴ χαλεπῶς σφαλλέσθω, γνοὺς
                            ὅτι πλείους ἤδη καὶ τιμωρίαις μετιόντες τοὺς ἀδικοῦντας καὶ ἐλπίσαντες
                            ἕτεροι δυνάμει τινὶ πλεονεκτήσειν, οἱ μὲν οὐχ ὅσον οὐκ ἠμύναντο, ἀλλ᾽
                            οὐδ᾽ ἐσώθησαν, τοὺς δ᾽ ἀντὶ τοῦ πλέον ἔχειν προσκαταλιπεῖν τὰ αὑτῶν
                            ξυνέβη. τιμωρία γὰρ οὐκ εὐτυχεῖ δικαίως, ὅτι καὶ ἀδικεῖται· οὐδὲ ἰσχὺς
                            βέβαιον, διότι καὶ εὔελπι. τὸ δὲ ἀστάθμητον τοῦ μέλλοντος ὡς ἐπὶ
                            πλεῖστον κρατεῖ, πάντων τε σφαλερώτατον ὂν ὅμως καὶ χρησιμώτατον
                            φαίνεται· ἐξ ἴσου γὰρ δεδιότες προμηθίᾳ μᾶλλον ἐπ᾽ ἀλλήλους
                            ἐρχόμεθα.</quote></p>
                </div>
                <div
                    n="63"
                    type="chapter">
                    <p><quote>καὶ νῦν τοῦ ἀφανοῦς τε τούτου διὰ τὸ ἀτέκμαρτον δέος καὶ διὰ τὸ ἤδη
                            φοβεροὺς παρόντας ἀθηναίους, κατ᾽ ἀμφότερα ἐκπλαγέντες, καὶ τὸ ἐλλιπὲς
                            τῆς γνώμης, ὧν ἕκαστός τι ᾠήθημεν πράξειν, ταῖς κωλύμαις ταύταις ἱκανῶς
                            νομίσαντες εἰρχθῆναι, τοὺς ἐφεστῶτας πολεμίους ἐκ τῆς χώρας ἀποπέμπωμεν,
                            καὶ αὐτοὶ μάλιστα μὲν ἐς ἀίδιον ξυμβῶμεν, εἰ δὲ μή, χρόνον ὡς πλεῖστον
                            σπεισάμενοι τὰς ἰδίας διαφορὰς ἐς αὖθις ἀναβαλώμεθα. τὸ ξύμπαν τε δὴ
                            γνῶμεν πειθόμενοι μὲν ἐμοὶ πόλιν ἕξοντες ἕκαστος ἐλευθέραν, ἀφ᾽ ἧς
                            αὐτοκράτορες ὄντες τὸν εὖ καὶ κακῶς δρῶντα ἐξ ἴσου ἀρετῇ ἀμυνούμεθα· ἢν
                            δ᾽ ἀπιστήσαντες ἄλλοις ὑπακούσωμεν, οὐ περὶ τοῦ τιμωρήσασθαί τινα, ἀλλὰ
                            καὶ ἄγαν εἰ τύχοιμεν, φίλοι μὲν ἂν τοῖς ἐχθίστοις, διάφοροι δὲ οἷς οὐ
                            χρὴ κατ᾽ ἀνάγκην γιγνοίμεθα.</quote></p>
                </div>
                <div
                    n="64"
                    type="chapter">
                    <p><quote>καὶ ἐγὼ μέν, ἅπερ καὶ ἀρχόμενος εἶπον, πόλιν τε μεγίστην παρεχόμενος
                            καὶ ἐπιών τῳ μᾶλλον ἢ ἀμυνούμενος ἀξιῶ προιδόμενος αὐτῶν ξυγχωρεῖν, καὶ
                            μὴ τοὺς ἐναντίους οὕτω κακῶς δρᾶν ὥστε αὐτὸς τὰ πλείω βλάπτεσθαι, μηδὲ
                            μωρίᾳ φιλονικῶν ἡγεῖσθαι τῆς τε οἰκείας γνώμης ὁμοίως αὐτοκράτωρ εἶναι
                            καὶ ἧς οὐκ ἄρχω τύχης, ἀλλ᾽ ὅσον εἰκὸς ἡσσᾶσθαι. καὶ τοὺς ἄλλους δικαιῶ
                            ταὐτό μοι ποιῆσαι, ὑφ᾽ ὑμῶν αὐτῶν καὶ μὴ ὑπὸ τῶν πολεμίων τοῦτο παθεῖν.
                            οὐδὲν γὰρ αἰσχρὸν οἰκείους οἰκείων ἡσσᾶσθαι, ἢ δωριᾶ τινὰ δωριῶς ἢ
                            χαλκιδέα τῶν ξυγγενῶν, τὸ δὲ ξύμπαν γείτονας ὄντας καὶ ξυνοίκους μιᾶς
                            χώρας καὶ περιρρύτου καὶ ὄνομα ἓν κεκλημένους σικελιώτας· οἳ πολεμήσομέν
                            τε, οἶμαι, ὅταν ξυμβῇ, καὶ ξυγχωρησόμεθά γε πάλιν καθ᾽ ἡμᾶς αὐτοὺς
                            λόγοις κοινοῖς χρώμενοι· τοὺς δὲ ἀλλοφύλους ἐπελθόντας ἁθρόοι αἰεί, ἢν
                            σωφρονῶμεν, ἀμυνούμεθα, εἴπερ καὶ καθ᾽ ἑκάστους βλαπτόμενοι ξύμπαντες
                            κινδυνεύομεν· ξυμμάχους δὲ οὐδέποτε τὸ λοιπὸν ἐπαξόμεθα οὐδὲ διαλλακτάς.
                            τάδε γὰρ ποιοῦντες ἔν τε τῷ παρόντι δυοῖν ἀγαθοῖν οὐ στερήσομεν τὴν
                            σικελίαν, ἀθηναίων τε ἀπαλλαγῆναι καὶ οἰκείου πολέμου, καὶ ἐς τὸ ἔπειτα
                            καθ᾽ ἡμᾶς αὐτοὺς ἐλευθέραν νεμούμεθα καὶ ὑπὸ ἄλλων ἧσσον
                            ἐπιβουλευομένην.</quote></p>
                </div>
                <div
                    n="65"
                    type="chapter">
                    <p>τοιαῦτα τοῦ ἑρμοκράτους εἰπόντος πειθόμενοι οἱ σικελιῶται αὐτοὶ μὲν κατὰ σφᾶς
                        αὐτοὺς ξυνηνέχθησαν γνώμῃ ὥστε ἀπαλλάσσεσθαι τοῦ πολέμου ἔχοντες ἃ ἕκαστοι
                        ἔχουσι, τοῖς δὲ καμαριναίοις μοργαντίνην εἶναι ἀργύριον τακτὸν τοῖς
                        συρακοσίοις ἀποδοῦσιν· οἱ δὲ τῶν ἀθηναίων ξύμμαχοι παρακαλέσαντες αὐτῶν τοὺς
                        ἐν τέλει ὄντας εἶπον ὅτι ξυμβήσονται καὶ αἱ σπονδαὶ ἔσονται κἀκείνοις
                        κοιναί. ἐπαινεσάντων δὲ αὐτῶν ἐποιοῦντο τὴν ὁμολογίαν, καὶ αἱ νῆες τῶν
                        ἀθηναίων ἀπέπλευσαν μετὰ ταῦτα ἐκ σικελίας. ἐλθόντας δὲ τοὺς στρατηγοὺς οἱ
                        ἐν τῇ πόλει ἀθηναῖοι τοὺς μὲν φυγῇ ἐζημίωσαν, πυθόδωρον καὶ σοφοκλέα, τὸν δὲ
                        τρίτον εὐρυμέδοντα χρήματα ἐπράξαντο, ὡς ἐξὸν αὐτοῖς τὰ ἐν σικελίᾳ
                        καταστρέψασθαι δώροις πεισθέντες ἀποχωρήσειαν. οὕτω τῇ<add>τε</add>παρούσῃ
                        εὐτυχίᾳ χρώμενοι ἠξίουν σφίσι μηδὲν ἐναντιοῦσθαι, ἀλλὰ καὶ τὰ δυνατὰ ἐν ἴσῳ
                        καὶ τὰ ἀπορώτερα μεγάλῃ τε ὁμοίως καὶ ἐνδεεστέρᾳ παρασκευῇ κατεργάζεσθαι.
                        αἰτία δ᾽ ἦν ἡ παρὰ λόγον τῶν πλεόνων εὐπραγία αὐτοῖς ὑποτιθεῖσα ἰσχὺν τῆς
                        ἐλπίδος.</p>
                </div>
                <div
                    n="66"
                    type="chapter">
                    <p>τοῦ δ᾽ αὐτοῦ θέρους μεγαρῆς οἱ ἐν τῇ πόλει πιεζόμενοι ὑπό τε ἀθηναίων τῷ
                        πολέμῳ, αἰεὶ κατὰ ἔτος ἕκαστον δὶς ἐσβαλλόντων πανστρατιᾷ ἐς τὴν χώραν, καὶ
                        ὑπὸ τῶν σφετέρων φυγάδων τῶν ἐκ πηγῶν, οἳ στασιασάντων ἐκπεσόντες ὑπὸ τοῦ
                        πλήθους χαλεποὶ ἦσαν λῃστεύοντες, ἐποιοῦντο λόγους ἐν ἀλλήλοις ὡς χρὴ
                        δεξαμένους τοὺς φεύγοντας μὴ ἀμφοτέρωθεν τὴν πόλιν φθείρειν. οἱ δὲ φίλοι τῶν
                        ἔξω τὸν θροῦν αἰσθόμενοι φανερῶς μᾶλλον ἢ πρότερον καὶ αὐτοὶ ἠξίουν τούτου
                        τοῦ λόγου ἔχεσθαι. γνόντες δὲ οἱ τοῦ δήμου προστάται οὐ δυνατὸν τὸν δῆμον
                        ἐσόμενον ὑπὸ τῶν κακῶν μετὰ σφῶν καρτερεῖν, ποιοῦνται λόγους δείσαντες πρὸς
                        τοὺς τῶν ἀθηναίων στρατηγούς, ἱπποκράτη τε τὸν ἀρίφρονος καὶ δημοσθένη τὸν
                        ἀλκισθένους, βουλόμενοι ἐνδοῦναι τὴν πόλιν καὶ νομίζοντες ἐλάσσω σφίσι τὸν
                        κίνδυνον ἢ τοὺς ἐκπεσόντας ὑπὸ σφῶν κατελθεῖν. ξυνέβησάν τε πρῶτα μὲν τὰ
                        μακρὰ τείχη ἑλεῖν ἀθηναίους<add>ἦν δὲ σταδίων μάλιστα ὀκτὼ ἀπὸ τῆς πόλεως
                            ἐπὶ τὴν νίσαιαν τὸν λιμένα αὐτῶν</add>, ὅπως μὴ ἐπιβοηθήσωσιν ἐκ τῆς
                        νισαίας οἱ πελοποννήσιοι, ἐν ᾗ αὐτοὶ μόνοι ἐφρούρουν βεβαιότητος ἕνεκα τῶν
                        μεγάρων, ἔπειτα δὲ καὶ τὴν ἄνω πόλιν πειρᾶσθαι ἐνδοῦναι· ῥᾷον δ᾽ ἤδη ἔμελλον
                        προσχωρήσειν τούτου γεγενημένου.</p>
                </div>
                <div
                    n="67"
                    type="chapter">
                    <p>οἱ οὖν ἀθηναῖοι, ἐπειδὴ ἀπό τε τῶν ἔργων καὶ τῶν λόγων παρεσκεύαστο
                        ἀμφοτέροις, ὑπὸ νύκτα πλεύσαντες ἐς μινῴαν τὴν μεγαρέων νῆσον ὁπλίταις
                        ἑξακοσίοις, ὧν ἱπποκράτης ἦρχεν, ἐν ὀρύγματι ἐκαθέζοντο, ὅθεν ἐπλίνθευον τὰ
                        τείχη καὶ ἀπεῖχεν οὐ πολύ· οἱ δὲ μετὰ τοῦ κημοσθένους τοῦ ἑτέρου στρατηγοῦ
                        πλαταιῆς τε ψιλοὶ καὶ ἕτεροι περίπολοι ἐνήδρευσαν ἐς τὸ ἐνυάλιον, ὅ ἐστιν
                        ἔλασσον ἄπωθεν. καὶ ᾔσθετο οὐδεὶς εἰ μὴ οἱ ἄνδρες οἷς ἐπιμελὲς ἦν εἰδέναι
                        τὴν νύκτα ταύτην. καὶ ἐπειδὴ ἕως ἔμελλε γίγνεσθαι, οἱ προδιδόντες τῶν
                        μεγαρέων οὗτοι τοιόνδε ἐποίησαν. ἀκάτιον ἀμφηρικὸν ὡς λῃσταί, ἐκ πολλοῦ
                        τεθεραπευκότες τὴν ἄνοιξιν τῶν πυλῶν, εἰώθεσαν ἐπὶ ἁμάξῃ, πείθοντες τὸν
                        ἄρχοντα, διὰ τῆς τάφρου κατακομίζειν τῆς νυκτὸς ἐπὶ τὴν θάλασσαν καὶ
                        ἐκπλεῖν· καὶ πρὶν ἡμέραν εἶναι πάλιν αὐτὸ τῇ ἁμάξῃ κομίσαντες ἐς τὸ τεῖχος
                        κατὰ τὰς πύλας ἐσῆγον, ὅπως τοῖς ἐκ τῆς μινῴας ἀθηναίοις ἀφανὴς δὴ εἴη ἡ
                        φυλακή, μὴ ὄντος ἐν τῷ λιμένι πλοίου φανεροῦ μηδενός. καὶ τότε πρὸς ταῖς
                        πύλαις ἤδη ἦν ἡ ἅμαξα, καὶ ἀνοιχθεισῶν κατὰ τὸ εἰωθὸς ὡς τῷ ἀκατίῳ οἱ
                            ἀθηναῖοι<add>ἐγίγνετο γὰρ ἀπὸ ξυνθήματος τὸ τοιοῦτον</add>ἰδόντες ἔθεον
                        δρόμῳ ἐκ τῆς ἐνέδρας, βουλόμενοι φθάσαι πρὶν ξυγκλῃσθῆναι πάλιν τὰς πύλας
                        καὶ ἕως ἔτι ἡ ἅμαξα ἐν αὐταῖς ἦν, κώλυμα οὖσα προσθεῖναι· καὶ αὐτοῖς ἅμα καὶ
                        οἱ ξυμπράσσοντες μεγαρῆς τοὺς κατὰ τὰς πύλας φύλακας κτείνουσιν. καὶ πρῶτον
                        μὲν οἱ περὶ τὸν δημοσθένη πλαταιῆς τε καὶ περίπολοι ἐσέδραμον οὗ νῦν τὸ
                        τροπαῖόν ἐστι, καὶ εὐθὺς ἐντὸς τῶν πυλῶν<add>ᾔσθοντο γὰρ οἱ ἐγγύτατα
                            πελοποννήσιοι</add>μαχόμενοι τοὺς προσβοηθοῦντας οἱ πλαταιῆς ἐκράτησαν
                        καὶ τοῖς τῶν ἀθηναίων ὁπλίταις ἐπιφερομένοις βεβαίους τὰς πύλας
                        παρέσχον·</p>
                </div>
                <div
                    n="68"
                    type="chapter">
                    <p>ἔπειτα δὲ καὶ τῶν ἀθηναίων ἤδη ὁ αἰεὶ ἐντὸς γιγνόμενος ἐχώρει ἐπὶ τὸ τεῖχος.
                        καὶ οἱ πελοποννήσιοι φρουροὶ τὸ μὲν πρῶτον ἀντίσχοντες ἠμύνοντο ὀλίγοι, καὶ
                        ἀπέθανόν τινες αὐτῶν, οἱ δὲ πλείους ἐς φυγὴν κατέστησαν, φοβηθέντες ἐν νυκτί
                        τε πολεμίων προσπεπτωκότων καὶ τῶν προδιδόντων μεγαρέων ἀντιμαχομένων,
                        νομίσαντες τοὺς ἅπαντας σφᾶς μεγαρέας προδεδωκέναι. ξυνέπεσε γὰρ καὶ τὸν τῶν
                        ἀθηναίων κήρυκα ἀφ᾽ ἑαυτοῦ γνώμης κηρύξαι τὸν βουλόμενον ἰέναι μεγαρέων μετὰ
                        ἀθηναίων θησόμενον τὰ ὅπλα. οἱ δ᾽ ὡς ἤκουσαν, οὐκέτι ἀνέμενον, ἀλλὰ τῷ ὄντι
                        νομίσαντες κοινῇ πολεμεῖσθαι κατέφυγον ἐς τὴν νίσαιαν. ἅμα δὲ ἕῳ ἑαλωκότων
                        ἤδη τῶν τειχῶν καὶ τῶν ἐν τῇ πόλει μεγαρέων θορυβουμένων οἱ πρὸς τοὺς
                        ἀθηναίους πράξαντες καὶ ἄλλο μετ᾽ αὐτῶν πλῆθος, ὃ ξυνῄδει, ἔφασαν χρῆναι
                        ἀνοίγειν τὰς πύλας καὶ ἐπεξιέναι ἐς μάχην. ξυνέκειτο δὲ αὐτοῖς τῶν πυλῶν
                        ἀνοιχθεισῶν ἐσπίπτειν τοὺς ἀθηναίους, αὐτοὶ δὲ διάδηλοι ἔμελλον
                            ἔσεσθαι<add>λίπα γὰρ ἀλείψεσθαι</add>, ὅπως μὴ ἀδικῶνται. ἀσφάλεια δὲ
                        αὐτοῖς μᾶλλον ἐγίγνετο τῆς ἀνοίξεως· καὶ γὰρ οἱ ἀπὸ τῆς ἐλευσῖνος κατὰ τὸ
                        ξυγκείμενον τετρακισχίλιοι ὁπλῖται τῶν ἀθηναίων καὶ ἱππῆς
                            ἑξακόσιοι<add>οἱ</add>τὴν νύκτα πορευόμενοι παρῆσαν. ἀληλιμμένων δὲ
                        αὐτῶν καὶ ὄντων ἤδη περὶ τὰς πύλας καταγορεύει τις ξυνειδὼς τοῖς ἑτέροις τὸ
                        ἐπιβούλευμα. καὶ οἳ ξυστραφέντες ἁθρόοι ἦλθον καὶ οὐκ ἔφασαν χρῆναι οὔτε
                            ἐπεξιέναι<add>οὐδὲ γὰρ πρότερόν πω τοῦτο ἰσχύοντες μᾶλλον
                        τολμῆσαι</add>οὔτε ἐς κίνδυνον φανερὸν τὴν πόλιν καταγαγεῖν· εἴ τε μὴ
                        πείσεταί τις, αὐτοῦ τὴν μάχην ἔσεσθαι. ἐδήλουν δὲ οὐδὲν ὅτι ἴσασι τὰ
                        πρασσόμενα, ἀλλὰ ὡς τὰ βέλτιστα βουλεύοντες ἰσχυρίζοντο, καὶ ἅμα περὶ τὰς
                        πύλας παρέμενον φυλάσσοντες, ὥστε οὐκ ἐγένετο τοῖς ἐπιβουλεύουσι πρᾶξαι ὃ
                        ἔμελλον.</p>
                </div>
                <div
                    n="69"
                    type="chapter">
                    <p>γνόντες δὲ οἱ τῶν ἀθηναίων στρατηγοὶ ὅτι ἐναντίωμά τι ἐγένετο καὶ τὴν πόλιν
                        βίᾳ οὐχ οἷοί τε ἔσονται λαβεῖν, τὴν νίσαιαν εὐθὺς περιετείχιζον, νομίζοντες,
                        εἰ πρὶν ἐπιβοηθῆσαί τινας ἐξέλοιεν, θᾶσσον ἂν καὶ τὰ μέγαρα
                            προσχωρῆσαι<add>παρεγένετο δὲ σίδηρός τε ἐκ τῶν ἀθηνῶν ταχὺ καὶ
                            λιθουργοὶ καὶ τἆλλα ἐπιτήδεια</add>· ἀρξάμενοι δ᾽ ἀπὸ τοῦ τείχους ὃ
                        εἶχον καὶ διοικοδομήσαντες τὸ πρὸς μεγαρέας, ἀπ᾽ ἐκείνου ἑκατέρωθεν ἐς
                        θάλασσαν τῆς νισαίας τάφρον τε καὶ τείχη διελομένη ἡ στρατιά, ἔκ τε τοῦ
                        προαστείου λίθοις καὶ πλίνθοις χρώμενοι, καὶ κόπτοντες τὰ δένδρα καὶ ὕλην
                        ἀπεσταύρουν εἴ πῃ δέοιτό τι· καὶ αἱ οἰκίαι τοῦ προαστείου ἐπάλξεις
                        λαμβάνουσαι αὐταὶ ὑπῆρχον ἔρυμα. καὶ ταύτην μὲν τὴν ἡμέραν ὅλην εἰργάζοντο·
                        τῇ δὲ ὑστεραίᾳ περὶ δείλην τὸ τεῖχος ὅσον οὐκ ἀπετετέλεστο, καὶ οἱ ἐν τῇ
                        νισαίᾳ δείσαντες, σίτου τε ἀπορίᾳ<add>ἐφ᾽ ἡμέραν γὰρ ἐκ τῆς ἄνω πόλεως
                            ἐχρῶντο</add>καὶ τοὺς πελοποννησίους οὐ νομίζοντες ταχὺ ἐπιβοηθήσειν,
                        τούς τε μεγαρέας πολεμίους ἡγούμενοι, ξυνέβησαν τοῖς ἀθηναίοις ῥητοῦ μὲν
                        ἕκαστον ἀργυρίου ἀπολυθῆναι ὅπλα παραδόντας, τοῖς δὲ λακεδαιμονίοις, τῷ τε
                        ἄρχοντι καὶ εἴ τις ἄλλος ἐνῆν, χρῆσθαι ἀθηναίους ὅτι ἂν βούλωνται. ἐπὶ
                        τούτοις ὁμολογήσαντες ἐξῆλθον, καὶ οἱ ἀθηναῖοι τὰ μακρὰ τείχη ἀπορρήξαντες
                        ἀπὸ τῆς τῶν μεγαρέων πόλεως καὶ τὴν νίσαιαν παραλαβόντες τἆλλα
                        παρεσκευάζοντο.</p>
                </div>
                <div
                    n="70"
                    type="chapter">
                    <p>βρασίδας δὲ ὁ τέλλιδος λακεδαιμόνιος κατὰ τοῦτον τὸν χρόνον ἐτύγχανε περὶ
                        σικυῶνα καὶ κόρινθον ὤν, ἐπὶ θρᾴκης στρατείαν παρασκευαζόμενος. καὶ ὡς
                        ᾔσθετο τῶν τειχῶν τὴν ἅλωσιν, δείσας περί τε τοῖς ἐν τῇ νισαίᾳ
                        πελοποννησίοις καὶ μὴ τὰ μέγαρα ληφθῇ, πέμπει ἔς τε τοὺς βοιωτοὺς κελεύων
                        κατὰ τάχος στρατιᾷ ἀπαντῆσαι ἐπὶ τριποδίσκον<add>ἔστι δὲ κώμη τῆς μεγαρίδος
                            ὄνομα τοῦτο ἔχουσα ὑπὸ τῷ ὄρει τῇ γερανείᾳ</add>, καὶ αὐτὸς ἔχων ἦλθεν
                        ἑπτακοσίους μὲν καὶ δισχιλίους κορινθίων ὁπλίτας, φλειασίων δὲ τετρακοσίους,
                        σικυωνίων δὲ ἑξακοσίους, καὶ τοὺς μεθ᾽ αὑτοῦ ὅσοι ἤδη ξυνειλεγμένοι ἦσαν,
                        οἰόμενος τὴν νίσαιαν ἔτι καταλήψεσθαι ἀνάλωτον. ὡς δὲ ἐπύθετο<add>ἔτυχε γὰρ
                            νυκτὸς ἐπὶ τὸν τριποδίσκον ἐξελθών</add>, ἀπολέξας τριακοσίους τοῦ
                        στρατοῦ, πρὶν ἔκπυστος γενέσθαι, προσῆλθε τῇ τῶν μεγαρέων πόλει λαθὼν τοὺς
                        ἀθηναίους ὄντας περὶ τὴν θάλασσαν, βουλόμενος μὲν τῷ λόγῳ καὶ ἅμα, εἰ
                        δύναιτο, ἔργῳ τῆς νισαίας πειρᾶσαι, τὸ δὲ μέγιστον, τὴν τῶν μεγαρέων πόλιν
                        ἐσελθὼν βεβαιώσασθαι. καὶ ἠξίου δέξασθαι σφᾶς, λέγων ἐν ἐλπίδι εἶναι
                        ἀναλαβεῖν νίσαιαν.</p>
                </div>
                <div
                    n="71"
                    type="chapter">
                    <p>αἱ δὲ τῶν μεγαρέων στάσεις φοβούμεναι, οἱ μὲν μὴ τοὺς φεύγοντας σφίσιν
                        ἐσαγαγὼν αὐτοὺς ἐκβάλῃ, οἱ δὲ μὴ αὐτὸ τοῦτο ὁ δῆμος δείσας ἐπίθηται σφίσι
                        καὶ ἡ πόλις ἐν μάχῃ καθ᾽ αὑτὴν οὖσα ἐγγὺς ἐφεδρευόντων ἀθηναίων ἀπόληται,
                        οὐκ ἐδέξαντο, ἀλλ᾽ ἀμφοτέροις ἐδόκει ἡσυχάσασι τὸ μέλλον περιιδεῖν. ἤλπιζον
                        γὰρ καὶ μάχην ἑκάτεροι ἔσεσθαι τῶν τε ἀθηναίων καὶ τῶν προσβοηθησάντων, καὶ
                        οὕτω σφίσιν ἀσφαλεστέρως ἔχειν, οἷς τις εἴη εὔνους, κρατήσασι προσχωρῆσαι· ὁ
                        δὲ βρασίδας ὡς οὐκ ἔπειθεν, ἀνεχώρησε πάλιν ἐς τὸ ἄλλο στράτευμα.</p>
                </div>
                <div
                    n="72"
                    type="chapter">
                    <p>ἅμα δὲ τῇ ἕῳ οἱ βοιωτοὶ παρῆσαν, διανενοημένοι μὲν καὶ πρὶν βρασίδαν πέμψαι
                        βοηθεῖν ἐπὶ τὰ μέγαρα, ὡς οὐκ ἀλλοτρίου ὄντος τοῦ κινδύνου, καὶ ἤδη ὄντες
                        πανστρατιᾷ πλαταιᾶσιν· ἐπειδὴ δὲ καὶ ἦλθεν ὁ ἄγγελος, πολλῷ μᾶλλον
                        ἐρρώσθησαν, καὶ ἀποστείλαντες διακοσίους καὶ δισχιλίους ὁπλίτας καὶ ἱππέας
                        ἑξακοσίους τοῖς πλέοσιν ἀπῆλθον πάλιν. παρόντος δὲ ἤδη ξύμπαντος τοῦ
                        στρατεύματος, ὁπλιτῶν οὐκ ἔλασσον ἑξακισχιλίων, καὶ τῶν ἀθηναίων τῶν μὲν
                        ὁπλιτῶν περί τε τὴν νίσαιαν ὄντων καὶ τὴν θάλασσαν ἐν τάξει, τῶν δὲ ψιλῶν
                        ἀνὰ τὸ πεδίον ἐσκεδασμένων, οἱ ἱππῆς οἱ τῶν βοιωτῶν ἀπροσδοκήτοις
                        ἐπιπεσόντες τοῖς ψιλοῖς ἔτρεψαν ἐπὶ τὴν θάλασσαν<add>ἐν γὰρ τῷ πρὸ τοῦ
                            οὐδεμία βοήθειά πω τοῖς μεγαρεῦσιν οὐδαμόθεν ἐπῆλθεν</add>·
                        ἀντεπεξελάσαντες δὲ καὶ οἱ τῶν ἀθηναίων ἐς χεῖρας ᾖσαν, καὶ ἐγένετο
                        ἱππομαχία ἐπὶ πολύ, ἐν ᾗ ἀξιοῦσιν ἑκάτεροι οὐχ ἥσσους γενέσθαι. τὸν μὲν γὰρ
                        ἵππαρχον τῶν βοιωτῶν καὶ ἄλλους τινὰς οὐ πολλοὺς πρὸς αὐτὴν τὴν νίσαιαν
                        προσελάσαντας οἱ ἀθηναῖοι<add>καὶ</add>ἀποκτείναντες ἐσκύλευσαν, καὶ τῶν τε
                        νεκρῶν τούτων κρατήσαντες ὑποσπόνδους ἀπέδοσαν καὶ τροπαῖον ἔστησαν· οὐ
                        μέντοι ἔν γε τῷ παντὶ ἔργῳ βεβαίως οὐδέτεροι τελευτήσαντες ἀπεκρίθησαν, ἀλλ᾽
                        οἱ μὲν βοιωτοὶ πρὸς τοὺς ἑαυτῶν, οἱ δὲ ἐπὶ τὴν νίσαιαν.</p>
                </div>
                <div
                    n="73"
                    type="chapter">
                    <p>μετὰ δὲ τοῦτο βρασίδας καὶ τὸ στράτευμα ἐχώρουν ἐγγυτέρω τῆς θαλάσσης καὶ τῆς
                        τῶν μεγαρέων πόλεως, καὶ καταλαβόντες χωρίον ἐπιτήδειον παραταξάμενοι
                        ἡσύχαζον, οἰόμενοι σφίσιν ἐπιέναι τοὺς ἀθηναίους καὶ τοὺς μεγαρέας
                        ἐπιστάμενοι περιορωμένους ὁποτέρων ἡ νίκη ἔσται. καλῶς δὲ ἐνόμιζον σφίσιν
                        ἀμφότερα ἔχειν, ἅμα μὲν τὸ μὴ ἐπιχειρεῖν προτέρους μηδὲ μάχης καὶ κινδύνου
                        ἑκόντας ἄρξαι, ἐπειδή γε ἐν φανερῷ ἔδειξαν ἑτοῖμοι ὄντες ἀμύνεσθαι, καὶ
                        αὐτοῖς ὥσπερ ἀκονιτὶ τὴν νίκην δικαίως ἂν τίθεσθαι, ἐν τῷ αὐτῷ δὲ καὶ πρὸς
                        τοὺς μεγαρέας ὀρθῶς ξυμβαίνειν· εἰ μὲν γὰρ μὴ ὤφθησαν ἐλθόντες, οὐκ ἂν ἐν
                        τύχῃ γίγνεσθαι σφίσιν, ἀλλὰ σαφῶς ἂν ὥσπερ ἡσσηθέντων στερηθῆναι εὐθὺς τῆς
                        πόλεως· νῦν δὲ κἂν τυχεῖν αὐτοὺς ἀθηναίους μὴ βουληθέντας ἀγωνίζεσθαι, ὥστε
                        ἀμαχητὶ ἂν περιγενέσθαι αὐτοῖς ὧν ἕνεκα ἦλθον. ὅπερ καὶ ἐγένετο. οἱ γὰρ
                        μεγαρῆς, ὡς οἱ ἀθηναῖοι ἐτάξαντο μὲν παρὰ τὰ μακρὰ τείχη ἐξελθόντες,
                        ἡσύχαζον δὲ καὶ αὐτοὶ μὴ ἐπιόντων, λογιζόμενοι καὶ οἱ ἐκείνων στρατηγοὶ μὴ
                        ἀντίπαλον εἶναι σφίσι τὸν κίνδυνον, ἐπειδὴ καὶ τὰ πλείω αὐτοῖς
                        προυκεχωρήκει, ἄρξασι μάχης πρὸς πλέονας αὐτῶν ἢ λαβεῖν νικήσαντας μέγαρα ἢ
                        σφαλέντας τῷ βελτίστῳ τοῦ ὁπλιτικοῦ βλαφθῆναι, τοῖς δὲ ξυμπάσης τῆς δυνάμεως
                        καὶ τῶν παρόντων μέρος ἕκαστον κινδυνεύειν εἰκότως ἐθέλειν τολμᾶν, χρόνον δὲ
                        ἐπισχόντες καὶ ὡς οὐδὲν ἀφ᾽ ἑκατέρων ἐπεχειρεῖτο, ἀπῆλθον πρότερον οἱ
                        ἀθηναῖοι ἐς τὴν νίσαιαν καὶ αὖθις οἱ πελοποννήσιοι ὅθενπερ ὡρμήθησαν. οὕτω
                        δὴ τῷ μὲν βρασίδᾳ αὐτῷ καὶ τοῖς ἀπὸ τῶν πόλεων ἄρχουσιν οἱ τῶν φευγόντων
                        φίλοι μεγαρῆς, ὡς ἐπικρατήσαντι καὶ τῶν ἀθηναίων οὐκέτι ἐθελησάντων
                        μάχεσθαι, θαρσοῦντες μᾶλλον ἀνοίγουσί τε τὰς πύλας καὶ δεξάμενοι
                        καταπεπληγμένων ἤδη τῶν πρὸς τοὺς ἀθηναίους πραξάντων ἐς λόγους
                        ἔρχονται.</p>
                </div>
                <div
                    n="74"
                    type="chapter">
                    <p>καὶ ὕστερον ὁ μὲν διαλυθέντων τῶν ξυμμάχων κατὰ πόλεις ἐπανελθὼν καὶ αὐτὸς ἐς
                        τὴν κόρινθον τὴν ἐπὶ θρᾴκης στρατείαν παρεσκεύαζεν, ἵναπερ καὶ τὸ πρῶτον
                        ὥρμητο· οἱ δὲ ἐν τῇ πόλει μεγαρῆς, ἀποχωρησάντων καὶ τῶν ἀθηναίων ἐπ᾽ οἴκου,
                        ὅσοι μὲν τῶν πραγμάτων πρὸς τοὺς ἀθηναίους μάλιστα μετέσχον, εἰδότες ὅτι
                        ὤφθησαν εὐθὺς ὑπεξῆλθον, οἱ δὲ ἄλλοι κοινολογησάμενοι τοῖς τῶν φευγόντων
                        φίλοις κατάγουσι τοὺς ἐκ πηγῶν, ὁρκώσαντες πίστεσι μεγάλαις μηδὲν
                        μνησικακήσειν, βουλεύσειν δὲ τῇ πόλει τὰ ἄριστα. οἱ δὲ ἐπειδὴ ἐν ταῖς ἀρχαῖς
                        ἐγένοντο καὶ ἐξέτασιν ὅπλων ἐποιήσαντο, διαστήσαντες τοὺς λόχους ἐξελέξαντο
                        τῶν τε ἐχθρῶν καὶ οἳ ἐδόκουν μάλιστα ξυμπρᾶξαι τὰ πρὸς τοὺς ἀθηναίους ἄνδρας
                        ὡς ἑκατόν, καὶ τούτων πέρι ἀναγκάσαντες τὸν δῆμον ψῆφον φανερὰν διενεγκεῖν,
                        ὡς κατεγνώσθησαν, ἔκτειναν, καὶ ἐς ὀλιγαρχίαν τὰ μάλιστα κατέστησαν τὴν
                        πόλιν. καὶ πλεῖστον δὴ χρόνον αὕτη ὑπ᾽ ἐλαχίστων γενομένη ἐκ στάσεως
                        μετάστασις ξυνέμεινεν.</p>
                </div>
                <div
                    n="75"
                    type="chapter">
                    <p>τοῦ δ᾽ αὐτοῦ θέρους τῆς ἀντάνδρου ὑπὸ τῶν μυτιληναίων, ὥσπερ διενοοῦντο,
                        μελλούσης κατασκευάζεσθαι, οἱ τῶν ἀργυρολόγων νεῶν ἀθηναίων στρατηγοὶ
                        δημόδοκος καὶ ἀριστείδης, ὄντες περὶ ἑλλήσποντον<add>ὁ γὰρ τρίτος αὐτῶν
                            λάμαχος δέκα ναυσὶν ἐς τὸν πόντον ἐσεπεπλεύκει</add>ὡς ᾐσθάνοντο τὴν
                        παρασκευὴν τοῦ χωρίου καὶ ἐδόκει αὐτοῖς δεινὸν εἶναι μὴ ὥσπερ τὰ ἄναια ἐπὶ
                        τῇ σάμῳ γένηται, ἔνθα οἱ φεύγοντες τῶν σαμίων καταστάντες τούς τε
                        πελοποννησίους ὠφέλουν ἐς τὰ ναυτικὰ κυβερνήτας πέμποντες καὶ τοὺς ἐν τῇ
                        πόλει σαμίους ἐς ταραχὴν καθίστασαν καὶ τοὺς ἐξιόντας ἐδέχοντο· οὕτω δὴ
                        ξυναγείραντες ἀπὸ τῶν ξυμμάχων στρατιὰν καὶ πλεύσαντες, μάχῃ τε νικήσαντες
                        τοὺς ἐκ τῆς ἀντάνδρου ἐπεξελθόντας, ἀναλαμβάνουσι τὸ χωρίον πάλιν. καὶ οὐ
                        πολὺ ὕστερον ἐς τὸν πόντον ἐσπλεύσας λάμαχος, ἐν τῇ ἡρακλεώτιδι ὁρμίσας ἐς
                        τὸν κάλητα ποταμὸν ἀπόλλυσι τὰς ναῦς ὕδατος ἄνωθεν γενομένου καὶ κατελθόντος
                        αἰφνιδίου τοῦ ῥεύματος· αὐτὸς δὲ καὶ ἡ στρατιὰ πεζῇ διὰ βιθυνῶν θρᾳκῶν, οἵ
                        εἰσι πέραν ἐν τῇ ἀσίᾳ, ἀφικνεῖται ἐς καλχηδόνα τὴν ἐπὶ τῷ στόματι τοῦ πόντου
                        μεγαρέων ἀποικίαν.</p>
                </div>
                <div
                    n="76"
                    type="chapter">
                    <p>ἐν δὲ τῷ αὐτῷ θέρει καὶ δημοσθένης ἀθηναίων στρατηγὸς τεσσαράκοντα ναυσὶν
                        ἀφικνεῖται ἐς ναύπακτον, εὐθὺς μετὰ τὴν ἐκ τῆς μεγαρίδος ἀναχώρησιν. τῷ γὰρ
                        ἱπποκράτει καὶ ἐκείνῳ τὰ βοιώτια πράγματα ἀπό τινων ἀνδρῶν ἐν ταῖς πόλεσιν
                        ἐπράσσετο, βουλομένων μεταστῆσαι τὸν κόσμον καὶ ἐς δημοκρατίαν ὥσπερ οἱ
                        ἀθηναῖοι τρέψαι· καὶ πτοιοδώρου μάλιστ᾽ ἀνδρὸς φυγάδος ἐκ θηβῶν ἐσηγουμένου
                        τάδε αὐτοῖς παρεσκευάσθη. σίφας μὲν ἔμελλόν τινες προδώσειν<add>αἱ δὲ σῖφαί
                            εἰσι τῆς θεσπικῆς γῆς ἐν τῷ κρισαίῳ κόλπῳ ἐπιθαλασσίδιοι</add>·
                        χαιρώνειαν δέ, ἣ ἐς ὀρχομενὸν τὸν μινύειον πρότερον καλούμενον, νῦν δὲ
                        βοιώτιον, ξυντελεῖ, ἄλλοι ἐξ ὀρχομενοῦ ἐνεδίδοσαν, καὶ οἱ ὀρχομενίων φυγάδες
                        ξυνέπρασσον τὰ μάλιστα καὶ ἄνδρας ἐμισθοῦντο ἐκ πελοποννήσου<add>ἔστι δὲ ἡ
                            χαιρώνεια ἔσχατον τῆς βοιωτίας πρὸς τῇ φανοτίδι τῆς φωκίδος</add>, καὶ
                        φωκέων μετεῖχόν τινες. τοὺς δὲ ἀθηναίους ἔδει δήλιον καταλαβεῖν τὸ ἐν τῇ
                        ταναγραίᾳ πρὸς εὔβοιαν τετραμμένον ἀπόλλωνος ἱερόν, ἅμα δὲ ταῦτα ἐν ἡμέρᾳ
                        ῥητῇ γίγνεσθαι, ὅπως μὴ ξυμβοηθήσωσιν ἐπὶ τὸ δήλιον οἱ βοιωτοὶ ἁθρόοι, ἀλλ᾽
                        ἐπὶ τὰ σφέτερα αὐτῶν ἕκαστοι κινούμενα. καὶ εἰ κατορθοῖτο ἡ πεῖρα καὶ τὸ
                        δήλιον τειχισθείη, ῥᾳδίως ἤλπιζον, εἰ καὶ μὴ παραυτίκα νεωτερίζοιτό τι τῶν
                        κατὰ τὰς πολιτείας τοῖς βοιωτοῖς, ἐχομένων τούτων τῶν χωρίων καὶ
                        λῃστευομένης τῆς γῆς καὶ οὔσης ἑκάστοις διὰ βραχέος ἀποστροφῆς, οὐ μενεῖν
                        κατὰ χώραν τὰ πράγματα, ἀλλὰ χρόνῳ τῶν ἀθηναίων μὲν προσιόντων τοῖς
                        ἀφεστηκόσι, τοῖς δὲ οὐκ οὔσης ἁθρόας τῆς δυνάμεως, καταστήσειν αὐτὰ ἐς τὸ
                        ἐπιτήδειον.</p>
                </div>
                <div
                    n="77"
                    type="chapter">
                    <p>ἡ μὲν οὖν ἐπιβουλὴ τοιαύτη παρεσκευάζετο, ὁ δὲ ἱπποκράτης αὐτὸς μὲν ἐκ τῆς
                        πόλεως δύναμιν ἔχων, ὁπότε καιρὸς εἴη, ἔμελλε στρατεύειν ἐς τοὺς βοιωτούς,
                        τὸν δὲ δημοσθένη προαπέστειλε ταῖς τεσσαράκοντα ναυσὶν ἐς τὴν ναύπακτον,
                        ὅπως ἐξ ἐκείνων τῶν χωρίων στρατὸν ξυλλέξας ἀκαρνάνων τε καὶ τῶν ἄλλων
                        ξυμμάχων πλέοι ἐπὶ τὰς σίφας ὡς προδοθησομένας· ἡμέρα δ᾽ αὐτοῖς εἴρητο ᾗ
                        ἔδει ἅμα ταῦτα πράσσειν. καὶ ὁ μὲν δημοσθένης ἀφικόμενος, οἰνιάδας δὲ ὑπό τε
                        ἀκαρνάνων πάντων κατηναγκασμένους καταλαβὼν ἐς τὴν ἀθηναίων ξυμμαχίαν καὶ
                        αὐτὸς ἀναστήσας τὸ ξυμμαχικὸν τὸ ἐκείνῃ πᾶν, ἐπὶ σαλύνθιον καὶ ἀγραίους
                        στρατεύσας πρῶτον καὶ προσποιησάμενος τἆλλα ἡτοιμάζετο ὡς ἐπὶ τὰς σίφας,
                        ὅταν δέῃ, ἀπαντησόμενος.</p>
                </div>
                <div
                    n="78"
                    type="chapter">
                    <p>βρασίδας δὲ κατὰ τὸν αὐτὸν χρόνον τοῦ θέρους πορευόμενος ἑπτακοσίοις καὶ
                        χιλίοις ὁπλίταις ἐς τὰ ἐπὶ θρᾴκης ἐπειδὴ ἐγένετο ἐν ἡρακλείᾳ τῇ ἐν τραχῖνι
                        καί, προπέμψαντος αὐτοῦ ἄγγελον ἐς φάρσαλον παρὰ τοὺς ἐπιτηδείους, ἀξιοῦντος
                        διάγειν ἑαυτὸν καὶ τὴν στρατιάν, ἦλθον ἐς μελίτειαν τῆς ἀχαΐας πάναιρός τε
                        καὶ δῶρος καὶ ἱππολοχίδας καὶ τορύλαος καὶ στρόφακος πρόξενος ὢν χαλκιδέων,
                        τότε δὴ ἐπορεύετο. ἦγον δὲ καὶ ἄλλοι θεσσαλῶν αὐτὸν καὶ ἐκ λαρίσης νικονίδας
                        περδίκκᾳ ἐπιτήδειος ὤν. τὴν γὰρ θεσσαλίαν ἄλλως τε οὐκ εὔπορον ἦν διιέναι
                        ἄνευ ἀγωγοῦ καὶ μετὰ ὅπλων γε δή, καὶ τοῖς πᾶσί γε ὁμοίως ἕλλησιν ὕποπτον
                        καθειστήκει τὴν τῶν πέλας μὴ πείσαντας διιέναι· τοῖς τε ἀθηναίοις αἰεί ποτε
                        τὸ πλῆθος τῶν θεσσαλῶν εὔνουν ὑπῆρχεν. ὥστε εἰ μὴ δυναστείᾳ μᾶλλον ἢ
                        ἰσονομίᾳ ἐχρῶντο τὸ ἐγχώριον οἱ θεσσαλοί, οὐκ ἄν ποτε προῆλθεν, ἐπεὶ καὶ
                        τότε πορευομένῳ αὐτῷ ἀπαντήσαντες ἄλλοι τῶν τἀναντία τούτοις βουλομένων ἐπὶ
                        τῷ ἐνιπεῖ ποταμῷ ἐκώλυον καὶ ἀδικεῖν ἔφασαν ἄνευ τοῦ πάντων κοινοῦ
                        πορευόμενον. οἱ δὲ ἄγοντες οὔτε ἀκόντων ἔφασαν διάξειν, αἰφνίδιόν τε
                        παραγενόμενον ξένοι ὄντες κομίζειν. ἔλεγε δὲ καὶ αὐτὸς ὁ βρασίδας τῇ
                        θεσσαλῶν γῇ καὶ αὐτοῖς φίλος ὢν ἰέναι καὶ ἀθηναίοις πολεμίοις οὖσι καὶ οὐκ
                        ἐκείνοις ὅπλα ἐπιφέρειν, θεσσαλοῖς τε οὐκ εἰδέναι καὶ λακεδαιμονίοις ἔχθραν
                        οὖσαν ὥστε τῇ ἀλλήλων γῇ μὴ χρῆσθαι, νῦν τε ἀκόντων ἐκείνων οὐκ ἂν
                            προελθεῖν<add>οὐδὲ γὰρ ἂν δύνασθαι</add>, οὐ μέντοι ἀξιοῦν γε εἴργεσθαι.
                        καὶ οἱ μὲν ἀκούσαντες ταῦτα ἀπῆλθον, ὁ δὲ κελευόντων τῶν ἀγωγῶν, πρίν τι
                        πλέον ξυστῆναι τὸ κωλῦσον, ἐχώρει οὐδὲν ἐπισχὼν δρόμῳ. καὶ ταύτῃ μὲν τῇ
                        ἡμέρᾳ, ᾗ ἐκ τῆς μελιτείας ἀφώρμησεν, ἐς φάρσαλόν τε ἐτέλεσε καὶ
                        ἐστρατοπεδεύσατο ἐπὶ τῷ ἀπιδανῷ ποταμῷ, ἐκεῖθεν δὲ ἐς φάκιον, καὶ ἐξ αὐτοῦ
                        ἐς περραιβίαν. ἀπὸ δὲ τούτου ἤδη οἱ μὲν τῶν θεσσαλῶν ἀγωγοὶ πάλιν ἀπῆλθον,
                        οἱ δὲ περραιβοὶ αὐτόν, ὑπήκοοι ὄντες θεσσαλῶν, κατέστησαν ἐς δῖον τῆς
                        περδίκκου ἀρχῆς, ὃ ὑπὸ τῷ ὀλύμπῳ μακεδονίας πρὸς θεσσαλοὺς πόλισμα
                        κεῖται.</p>
                </div>
                <div
                    n="79"
                    type="chapter">
                    <p>τούτῳ τῷ τρόπῳ βρασίδας θεσσαλίαν φθάσας διέδραμε πρίν τινα κωλύειν
                        παρασκευάσασθαι, καὶ ἀφίκετο ὡς περδίκκαν καὶ ἐς τὴν χαλκιδικήν. ἐκ γὰρ τῆς
                        πελοποννήσου, ὡς τὰ τῶν ἀθηναίων ηὐτύχει, δείσαντες οἵ τε ἐπὶ θρᾴκης
                        ἀφεστῶτες ἀθηναίων καὶ περδίκκας ἐξήγαγον τὸν στρατόν, οἱ μὲν χαλκιδῆς
                        νομίζοντες ἐπὶ σφᾶς πρῶτον ὁρμήσειν τοὺς ἀθηναίους<add>καὶ ἅμα αἱ
                            πλησιόχωροι πόλεις αὐτῶν αἱ οὐκ ἀφεστηκυῖαι ξυνεπῆγον κρύφα</add>,
                        περδίκκας δὲ πολέμιος μὲν οὐκ ὢν ἐκ τοῦ φανεροῦ, φοβούμενος δὲ καὶ αὐτὸς τὰ
                        παλαιὰ διάφορα τῶν ἀθηναίων καὶ μάλιστα βουλόμενος ἀρραβαῖον τὸν λυγκηστῶν
                        βασιλέα παραστήσασθαι.</p>
                    <p>ξυνέβη δὲ αὐτοῖς, ὥστε ῥᾷον ἐκ τῆς πελοποννήσου στρατὸν ἐξαγαγεῖν, ἡ τῶν
                        λακεδαιμονίων ἐν τῷ παρόντι κακοπραγία.</p>
                </div>
                <div
                    n="80"
                    type="chapter">
                    <p>τῶν γὰρ ἀθηναίων ἐγκειμένων τῇ πελοποννήσῳ καὶ οὐχ ἥκιστα τῇ ἐκείνων γῇ
                        ἤλπιζον ἀποτρέψειν αὐτοὺς μάλιστα, εἰ ἀντιπαραλυποῖεν πέμψαντες ἐπὶ τοὺς
                        ξυμμάχους αὐτῶν στρατιάν, ἄλλως τε καὶ ἑτοίμων ὄντων τρέφειν τε καὶ ἐπὶ
                        ἀποστάσει σφᾶς ἐπικαλουμένων. καὶ ἅμα τῶν εἱλώτων βουλομένοις ἦν ἐπὶ
                        προφάσει ἐκπέμψαι, μή τι πρὸς τὰ παρόντα τῆς πύλου ἐχομένης νεωτερίσωσιν·
                        ἐπεὶ καὶ τόδε ἔπραξαν φοβούμενοι αὐτῶν τὴν σκαιότητα καὶ τὸ πλῆθος<add>αἰεὶ
                            γὰρ τὰ πολλὰ λακεδαιμονίοις πρὸς τοὺς εἵλωτας τῆς φυλακῆς πέρι μάλιστα
                            καθειστήκει</add>· προεῖπον αὐτῶν ὅσοι ἀξιοῦσιν ἐν τοῖς πολέμοις
                        γεγενῆσθαι σφίσιν ἄριστοι, κρίνεσθαι, ὡς ἐλευθερώσοντες, πεῖραν ποιούμενοι
                        καὶ ἡγούμενοι τούτους σφίσιν ὑπὸ φρονήματος, οἵπερ καὶ ἠξίωσαν πρῶτος
                        ἕκαστος ἐλευθεροῦσθαι, μάλιστα ἂν καὶ ἐπιθέσθαι. καὶ προκρίναντες ἐς
                        δισχιλίους, οἱ μὲν ἐστεφανώσαντό τε καὶ τὰ ἱερὰ περιῆλθον ὡς ἠλευθερωμένοι,
                        οἱ δὲ οὐ πολλῷ ὕστερον ἠφάνισάν τε αὐτοὺς καὶ οὐδεὶς ᾔσθετο ὅτῳ τρόπῳ
                        ἕκαστος διεφθάρη. καὶ τότε προθύμως τῷ βρασίδᾳ αὐτῶν ξυνέπεμψαν ἑπτακοσίους
                        ὁπλίτας, τοὺς δ᾽ ἄλλους ἐκ τῆς πελοποννήσου μισθῷ πείσας ἐξήγαγεν.</p>
                </div>
                <div
                    n="81"
                    type="chapter">
                    <p>αὐτόν τε βρασίδαν βουλόμενον μάλιστα λακεδαιμόνιοι
                            ἀπέστειλαν<add>προυθυμήθησαν δὲ καὶ οἱ χαλκιδῆς</add>, ἄνδρα ἔν τε τῇ
                        σπάρτῃ δοκοῦντα δραστήριον εἶναι ἐς τὰ πάντα καὶ ἐπειδὴ ἐξῆλθε πλείστου
                        ἄξιον λακεδαιμονίοις γενόμενον. τό τε γὰρ παραυτίκα ἑαυτὸν παρασχὼν δίκαιον
                        καὶ μέτριον ἐς τὰς πόλεις ἀπέστησε τὰ πολλά, τὰ δὲ προδοσίᾳ εἷλε τῶν χωρίων,
                        ὥστε τοῖς λακεδαιμονίοις γίγνεσθαι ξυμβαίνειν τε βουλομένοις, ὅπερ ἐποίησαν,
                        ἀνταπόδοσιν καὶ ἀποδοχὴν χωρίων καὶ τοῦ πολέμου ἀπὸ τῆς πελοποννήσου
                        λώφησιν· ἔς τε τὸν χρόνῳ ὕστερον μετὰ τὰ ἐκ σικελίας πόλεμον ἡ τότε βρασίδου
                        ἀρετὴ καὶ ξύνεσις, τῶν μὲν πείρᾳ αἰσθομένων, τῶν δὲ ἀκοῇ νομισάντων, μάλιστα
                        ἐπιθυμίαν ἐνεποίει τοῖς ἀθηναίων ξυμμάχοις ἐς τοὺς λακεδαιμονίους. πρῶτος
                        γὰρ ἐξελθὼν καὶ δόξας εἶναι κατὰ πάντα ἀγαθὸς ἐλπίδα ἐγκατέλιπε βέβαιον ὡς
                        καὶ οἱ ἄλλοι τοιοῦτοί εἰσιν.</p>
                </div>
                <div
                    n="82"
                    type="chapter">
                    <p>τότε δ᾽ οὖν ἀφικομένου αὐτοῦ ἐς τὰ ἐπὶ θρᾴκης οἱ ἀθηναῖοι πυθόμενοι τόν τε
                        περδίκκαν πολέμιον ποιοῦνται, νομίσαντες αἴτιον εἶναι τῆς παρόδου, καὶ τῶν
                        ταύτῃ ξυμμάχων φυλακὴν πλέονα κατεστήσαντο.</p>
                </div>
                <div
                    n="83"
                    type="chapter">
                    <p>περδίκκας δὲ βρασίδαν καὶ τὴν στρατιὰν εὐθὺς λαβὼν μετὰ τῆς ἑαυτοῦ δυνάμεως
                        στρατεύει ἐπὶ ἀρραβαῖον τὸν βρομεροῦ λυγκηστῶν μακεδόνων βασιλέα ὅμορον
                        ὄντα, διαφορᾶς τε αὐτῷ οὔσης καὶ βουλόμενος καταστρέψασθαι. ἐπεὶ δὲ ἐγένετο
                        τῷ στρατῷ μετὰ τοῦ βρασίδου ἐπὶ τῇ ἐσβολῇ τῆς λύγκου, βρασίδας λόγοις ἔφη
                        βούλεσθαι πρῶτον ἐλθὼν πρὸ πολέμου ἀρραβαῖον ξύμμαχον λακεδαιμονίων, ἢν
                        δύνηται, ποιῆσαι. καὶ γάρ τι καὶ ἀρραβαῖος ἐπεκηρυκεύετο, ἑτοῖμος ὢν βρασίδᾳ
                        μέσῳ δικαστῇ ἐπιτρέπειν· καὶ οἱ χαλκιδέων πρέσβεις ξυμπαρόντες ἐδίδασκον
                        αὐτὸν μὴ ὑπεξελεῖν τῷ περδίκκᾳ τὰ δεινά, ἵνα προθυμοτέρῳ ἔχοιεν καὶ ἐς τὰ
                        ἑαυτῶν χρῆσθαι. ἅμα δέ τι καὶ εἰρήκεσαν τοιοῦτον οἱ παρὰ τοῦ περδίκκου ἐν τῇ
                        λακεδαίμονι, ὡς πολλὰ αὐτοῖς τῶν περὶ αὑτὸν χωρίων ξύμμαχα ποιήσοι, ὥστε ἐκ
                        τοῦ τοιούτου κοινῇ μᾶλλον ὁ βρασίδας τὰ τοῦ ἀρραβαίου ἠξίου πράσσειν.
                        περδίκκας δὲ οὔτε δικαστὴν ἔφη βρασίδαν τῶν σφετέρων διαφορῶν ἀγαγεῖν,
                        μᾶλλον δὲ καθαιρέτην ὧν ἂν αὐτὸς ἀποφαίνῃ πολεμίων, ἀδικήσειν τε εἰ αὐτοῦ
                        τρέφοντος τὸ ἥμισυ τοῦ στρατοῦ ξυνέσται ἀρραβαίῳ. ὁ δὲ ἄκοντος καὶ ἐκ
                        διαφορᾶς ξυγγίγνεται, καὶ πεισθεὶς τοῖς λόγοις ἀπήγαγε τὴν στρατιὰν πρὶν
                        ἐσβαλεῖν ἐς τὴν χώραν. περδίκκας δὲ μετὰ τοῦτο τρίτον μέρος ἀνθ᾽ ἡμίσεος τῆς
                        τροφῆς ἐδίδου, νομίζων ἀδικεῖσθαι.</p>
                </div>
                <div
                    n="84"
                    type="chapter">
                    <p>ἐν δὲ τῷ αὐτῷ θέρει εὐθὺς ὁ βρασίδας ἔχων καὶ χαλκιδέας ἐπὶ ἄκανθον τὴν
                        ἀνδρίων ἀποικίαν ὀλίγον πρὸ τρυγήτου ἐστράτευσεν. οἱ δὲ περὶ τοῦ δέχεσθαι
                        αὐτὸν κατ᾽ ἀλλήλους ἐστασίαζον, οἵ τε μετὰ τῶν χαλκιδέων ξυνεπάγοντες καὶ ὁ
                        δῆμος. ὅμως δὲ διὰ τοῦ καρποῦ τὸ δέος ἔτι ἔξω ὄντος πεισθὲν τὸ πλῆθος ὑπὸ
                        τοῦ βρασίδου δέξασθαί τε αὐτὸν μόνον καὶ ἀκούσαντας βουλεύσασθαι, δέχεται·
                        καὶ καταστὰς ἐπὶ τὸ πλῆθος<add>ἦν δὲ οὐδὲ ἀδύνατος, ὡς λακεδαιμόνιος,
                            εἰπεῖν</add>ἔλεγε τοιάδε.</p>
                </div>
                <div
                    n="85"
                    type="chapter">
                    <p><quote>ἡ μὲν ἔκπεμψίς μου καὶ τῆς στρατιᾶς ὑπὸ λακεδαιμονίων, ὦ ἀκάνθιοι,
                            γεγένηται τὴν αἰτίαν ἐπαληθεύουσα ἣν ἀρχόμενοι τοῦ πολέμου προείπομεν,
                            ἀθηναίοις ἐλευθεροῦντες τὴν ἑλλάδα πολεμήσειν· εἰ δὲ χρόνῳ ἐπήλθομεν,
                            σφαλέντες τῆς ἀπὸ τοῦ ἐκεῖ πολέμου δόξης, ᾗ διὰ τάχους αὐτοὶ ἄνευ τοῦ
                            ὑμετέρου κινδύνου ἠλπίσαμεν ἀθηναίους καθαιρήσειν, μηδεὶς μεμφθῇ· νῦν
                            γάρ, ὅτε παρέσχεν, ἀφιγμένοι καὶ μετὰ ὑμῶν πειρασόμεθα κατεργάζεσθαι
                            αὐτούς. θαυμάζω δὲ τῇ τε ἀποκλῄσει μου τῶν πυλῶν, καὶ εἰ μὴ ἀσμένοις
                            ὑμῖν ἀφῖγμαι. ἡμεῖς μὲν γὰρ οἱ λακεδαιμόνιοι οἰόμενοί τε παρὰ ξυμμάχους,
                            καὶ πρὶν ἔργῳ ἀφικέσθαι, τῇ γοῦν γνώμῃ ἥξειν καὶ βουλομένοις ἔσεσθαι,
                                κίνδυνόν<add>τε</add>τοσόνδε ἀνερρίψαμεν διὰ τῆς ἀλλοτρίας πολλῶν
                            ἡμερῶν ὁδὸν ἰόντες καὶ πᾶν τὸ πρόθυμον παρεχόμενοι· ὑμεῖς δὲ εἴ τι ἄλλο
                            ἐν νῷ ἔχετε ἢ εἰ ἐναντιώσεσθε τῇ τε ὑμετέρᾳ αὐτῶν ἐλευθερίᾳ καὶ τῶν
                            ἄλλων ἑλλήνων, δεινὸν ἂν εἴη. καὶ γὰρ οὐ μόνον ὅτι αὐτοὶ ἀνθίστασθε,
                            ἀλλὰ καὶ οἷς ἂν ἐπίω, ἧσσόν τις ἐμοὶ πρόσεισι, δυσχερὲς ποιούμενοι εἰ
                            ἐπὶ οὓς πρῶτον ἦλθον ὑμᾶς, καὶ πόλιν ἀξιόχρεων παρεχομένους καὶ ξύνεσιν
                            δοκοῦντας ἔχειν, μὴ ἐδέξασθε· καὶ τὴν αἰτίαν οὐχ ἕξω πιστὴν
                            ἀποδεικνύναι, ἀλλ᾽ ἢ ἄδικον τὴν ἐλευθερίαν ἐπιφέρειν ἢ ἀσθενὴς καὶ
                            ἀδύνατος τιμωρῆσαι τὰ πρὸς ἀθηναίους, ἢν ἐπίωσιν, ἀφῖχθαι. καίτοι
                            στρατιᾷ γε τῇδ᾽ ἣν νῦν<add>ἐγὼ</add>ἔχω ἐπὶ νίσαιαν ἐμοῦ βοηθήσαντος οὐκ
                            ἠθέλησαν ἀθηναῖοι πλέονες ὄντες προσμεῖξαι, ὥστε οὐκ εἰκὸς νηίτῃ γε
                            αὐτοὺς τῷ ἐν νισαίᾳ στρατῷ ἴσον πλῆθος ἐφ᾽ ὑμᾶς ἀποστεῖλαι.</quote></p>
                </div>
                <div
                    n="86"
                    type="chapter">
                    <p><quote>αὐτός τε οὐκ ἐπὶ κακῷ, ἐπ᾽ ἐλευθερώσει δὲ τῶν ἑλλήνων παρελήλυθα,
                            ὅρκοις τε λακεδαιμονίων καταλαβὼν τὰ τέλη τοῖς μεγίστοις ἦ μὴν οὓς ἂν
                            ἔγωγε προσαγάγωμαι ξυμμάχους ἔσεσθαι αὐτονόμους, καὶ ἅμα οὐχ ἵνα
                            ξυμμάχους ὑμᾶς ἔχωμεν ἢ βίᾳ ἢ ἀπάτῃ προσλαβόντες, ἀλλὰ τοὐναντίον ὑμῖν
                            δεδουλωμένοις ὑπὸ ἀθηναίων ξυμμαχήσοντες. οὔκουν ἀξιῶ οὔτ᾽ αὐτὸς
                            ὑποπτεύεσθαι, πίστεις γε διδοὺς τὰς μεγίστας, οὐδὲ τιμωρὸς ἀδύνατος
                            νομισθῆναι, προσχωρεῖν τε ὑμᾶς θαρσήσαντας. καὶ εἴ τις ἰδίᾳ τινὰ δεδιὼς
                            ἄρα, μὴ ἐγώ τισι προσθῶ τὴν πόλιν, ἀπρόθυμός ἐστι, πάντων μάλιστα
                            πιστευσάτω. οὐ γὰρ ξυστασιάσων ἥκω, οὐδὲ ἂν σαφῆ τὴν ἐλευθερίαν νομίζω
                            ἐπιφέρειν, εἰ τὸ πάτριον παρεὶς τὸ πλέον τοῖς ὀλίγοις ἢ τὸ ἔλασσον τοῖς
                            πᾶσι δουλώσαιμι. χαλεπωτέρα γὰρ ἂν τῆς ἀλλοφύλου ἀρχῆς εἴη, καὶ ἡμῖν
                            τοῖς λακεδαιμονίοις οὐκ ἂν ἀντὶ πόνων χάρις καθίσταιτο, ἀντὶ δὲ τιμῆς
                            καὶ δόξης αἰτία μᾶλλον· οἷς τε τοὺς ἀθηναίους ἐγκλήμασι καταπολεμοῦμεν,
                            αὐτοὶ ἂν φαινοίμεθα ἐχθίονα ἢ ὁ μὴ ὑποδείξας ἀρετὴν κατακτώμενοι. ἀπάτῃ
                            γὰρ εὐπρεπεῖ αἴσχιον τοῖς γε ἐν ἀξιώματι πλεονεκτῆσαι ἢ βίᾳ ἐμφανεῖ· τὸ
                            μὲν γὰρ ἰσχύος δικαιώσει, ἣν ἡ τύχη ἔδωκεν, ἐπέρχεται, τὸ δὲ γνώμης
                            ἀδίκου ἐπιβουλῇ. οὕτω πολλὴν περιωπὴν τῶν ἡμῖν ἐς τὰ μέγιστα διαφόρων
                            ποιούμεθα, καὶ οὐκ ἂν μείζω πρὸς τοῖς ὅρκοις βεβαίωσιν λάβοιτε ἢ οἷς τὰ
                            ἔργα ἐκ τῶν λόγων ἀναθρούμενα δόκησιν ἀναγκαίαν παρέχεται ὡς καὶ
                            ξυμφέρει ὁμοίως ὡς εἶπον.</quote></p>
                </div>
                <div
                    n="87"
                    type="chapter">
                    <p><quote>εἰ δ᾽ ἐμοῦ ταῦτα προϊσχομένου ἀδύνατοι μὲν φήσετε εἶναι, εὖνοι δ᾽
                            ὄντες ἀξιώσετε μὴ κακούμενοι διωθεῖσθαι καὶ τὴν ἐλευθερίαν μὴ ἀκίνδυνον
                            ὑμῖν φαίνεσθαι, δίκαιόν τε εἶναι, οἷς καὶ δυνατὸν δέχεσθαι αὐτήν,
                            τούτοις καὶ ἐπιφέρειν, ἄκοντα δὲ μηδένα προσαναγκάζειν, μάρτυρας μὲν
                            θεοὺς καὶ ἥρως τοὺς ἐγχωρίους ποιήσομαι ὡς ἐπ᾽ ἀγαθῷ ἥκων οὐ πείθω, γῆν
                            δὲ τὴν ὑμετέραν δῃῶν πειράσομαι βιάζεσθαι, καὶ οὐκ ἀδικεῖν ἔτι νομιῶ,
                            προσεῖναι δέ τί μοι καὶ κατὰ δύο ἀνάγκας τὸ εὔλογον, τῶν μὲν
                            λακεδαιμονίων, ὅπως μὴ τῷ ὑμετέρῳ εὔνῳ, εἰ μὴ προσαχθήσεσθε, τοῖς ἀπὸ
                            ὑμῶν χρήμασι φερομένοις παρ᾽ ἀθηναίους βλάπτωνται, οἱ δὲ ἕλληνες ἵνα μὴ
                            κωλύωνται ὑφ᾽ ὑμῶν δουλείας ἀπαλλαγῆναι. οὐ γὰρ δὴ εἰκότως γ᾽ ἂν τάδε
                            πράσσοιμεν, οὐδὲ ὀφείλομεν οἱ λακεδαιμόνιοι μὴ κοινοῦ τινὸς ἀγαθοῦ αἰτίᾳ
                            τοὺς μὴ βουλομένους ἐλευθεροῦν· οὐδ᾽ αὖ ἀρχῆς ἐφιέμεθα, παῦσαι δὲ μᾶλλον
                            ἑτέρους σπεύδοντες τοὺς πλείους ἂν ἀδικοῖμεν, εἰ ξύμπασιν αὐτονομίαν
                            ἐπιφέροντες ὑμᾶς τοὺς ἐναντιουμένους περιίδοιμεν. πρὸς ταῦτα βουλεύεσθε
                            εὖ, καὶ ἀγωνίσασθε τοῖς τε ἕλλησιν ἄρξαι πρῶτοι ἐλευθερίας καὶ ἀίδιον
                            δόξαν καταθέσθαι, καὶ αὐτοὶ τά τε ἴδια μὴ βλαφθῆναι καὶ ξυμπάσῃ τῇ πόλει
                            τὸ κάλλιστον ὄνομα περιθεῖναι.</quote></p>
                </div>
                <div
                    n="88"
                    type="chapter">
                    <p>ὁ μὲν βρασίδας τοσαῦτα εἶπεν. οἱ δὲ ἀκάνθιοι, πολλῶν λεχθέντων πρότερον ἐπ᾽
                        ἀμφότερα, κρύφα διαψηφισάμενοι, διά τε τὸ ἐπαγωγὰ εἰπεῖν τὸν βρασίδαν καὶ
                        περὶ τοῦ καρποῦ φόβῳ ἔγνωσαν οἱ πλείους ἀφίστασθαι ἀθηναίων, καὶ πιστώσαντες
                        αὐτὸν τοῖς ὅρκοις οὓς τὰ τέλη τῶν λακεδαιμονίων ὀμόσαντα αὐτὸν ἐξέπεμψαν, ἦ
                        μὴν ἔσεσθαι ξυμμάχους αὐτονόμους οὓς ἂν προσαγάγηται, οὕτω δέχονται τὸν
                        στρατόν. καὶ οὐ πολὺ ὕστερον καὶ στάγιρος ἀνδρίων ἀποικία ξυναπέστη. ταῦτα
                        μὲν οὖν ἐν τῷ θέρει τούτῳ ἐγένετο.</p>
                </div>
                <div
                    n="89"
                    type="chapter">
                    <p>τοῦ δ᾽ ἐπιγιγνομένου χειμῶνος εὐθὺς ἀρχομένου, ὡς τῷ ἱπποκράτει καὶ
                        δημοσθένει στρατηγοῖς οὖσιν ἀθηναίων τὰ ἐν τοῖς βοιωτοῖς ἐνεδίδοτο καὶ ἔδει
                        τὸν μὲν δημοσθένη ταῖς ναυσὶν ἐς τὰς σίφας ἀπαντῆσαι, τὸν δ᾽ ἐπὶ τὸ δήλιον,
                        γενομένης διαμαρτίας τῶν ἡμερῶν ἐς ἃς ἔδει ἀμφοτέρους στρατεύειν, ὁ μὲν
                        δημοσθένης πρότερον πλεύσας πρὸς τὰς σίφας καὶ ἔχων ἐν ταῖς ναυσὶν ἀκαρνᾶνας
                        καὶ τῶν ἐκεῖ πολλοὺς ξυμμάχων, ἄπρακτος γίγνεται μηνυθέντος τοῦ
                        ἐπιβουλεύματος ὑπὸ νικομάχου ἀνδρὸς φωκέως ἐκ φανοτέως, ὃς λακεδαιμονίοις
                        εἶπεν, ἐκεῖνοι δὲ βοιωτοῖς· καὶ βοηθείας γενομένης πάντων βοιωτῶν<add>οὐ γάρ
                            πω ἱπποκράτης παρελύπει ἐν τῇ γῇ ὤν</add>προκαταλαμβάνονται αἵ τε σῖφαι
                        καὶ ἡ χαιρώνεια. ὡς δὲ ᾔσθοντο οἱ πράσσοντες τὸ ἁμάρτημα, οὐδὲν ἐκίνησαν τῶν
                        ἐν ταῖς πόλεσιν.</p>
                </div>
                <div
                    n="90"
                    type="chapter">
                    <p>ὁ δὲ ἱπποκράτης ἀναστήσας ἀθηναίους πανδημεί, αὐτοὺς καὶ τοὺς μετοίκους καὶ
                        ξένων ὅσοι παρῆσαν ὕστερος ἀφικνεῖται ἐπὶ τὸ δήλιον, ἤδη τῶν βοιωτῶν
                        ἀνακεχωρηκότων ἀπὸ τῶν σιφῶν· καὶ καθίσας τὸν στρατὸν δήλιον ἐτείχιζε τοιῷδε
                            τρόπῳ<add>τὸ ἱερὸν τοῦ ἀπόλλωνος</add>. τάφρον μὲν κύκλῳ περὶ τὸ ἱερὸν
                        καὶ τὸν νεὼν ἔσκαπτον, ἐκ δὲ τοῦ ὀρύγματος ἀνέβαλλον ἀντὶ τείχους τὸν χοῦν,
                        καὶ σταυροὺς παρακαταπηγνύντες, ἄμπελον κόπτοντες τὴν περὶ τὸ ἱερὸν
                        ἐσέβαλλον καὶ λίθους ἅμα καὶ πλίνθον ἐκ τῶν οἰκοπέδων τῶν ἐγγὺς
                        καθαιροῦντες, καὶ παντὶ τρόπῳ ἐμετεώριζον τὸ ἔρυμα. πύργους τε ξυλίνους
                        κατέστησαν ᾗ καιρὸς ἦν καὶ τοῦ ἱεροῦ οἰκοδόμημα οὐδὲν ὑπῆρχεν· ἥπερ γὰρ ἦν
                        στοὰ κατεπεπτώκει. ἡμέρᾳ δὲ ἀρξάμενοι τρίτῃ ὡς οἴκοθεν ὥρμησαν ταύτην τε
                        εἰργάζοντο καὶ τὴν τετάρτην καὶ τῆς πέμπτης μέχρι ἀρίστου. ἔπειτα, ὡς τὰ
                        πλεῖστα ἀπετετέλεστο, τὸ μὲν στρατόπεδον προαπεχώρησεν ἀπὸ τοῦ δηλίου οἷον
                        δέκα σταδίους ὡς ἐπ᾽ οἴκου πορευόμενον, καὶ οἱ μὲν ψιλοὶ οἱ πλεῖστοι εὐθὺς
                        ἐχώρουν, οἱ δ᾽ ὁπλῖται θέμενοι τὰ ὅπλα ἡσύχαζον· ἱπποκράτης δὲ ὑπομένων ἔτι
                        καθίστατο φυλακάς τε καὶ τὰ περὶ τὸ προτείχισμα, ὅσα ἦν ὑπόλοιπα, ὡς χρῆν
                        ἐπιτελέσαι.</p>
                </div>
                <div
                    n="91"
                    type="chapter">
                    <p>οἱ δὲ βοιωτοὶ ἐν ταῖς ἡμέραις ταύταις ξυνελέγοντο ἐς τὴν τάναγραν· καὶ ἐπειδὴ
                        ἀπὸ πασῶν τῶν πόλεων παρῆσαν καὶ ᾐσθάνοντο τοὺς ἀθηναίους προχωροῦντας ἐπ᾽
                        οἴκου, τῶν ἄλλων βοιωταρχῶν, οἵ εἰσιν ἕνδεκα, οὐ ξυνεπαινούντων μάχεσθαι,
                        ἐπειδὴ οὐκ ἐν τῇ βοιωτίᾳ ἔτι εἰσί<add>μάλιστα γὰρ ἐν μεθορίοις τῆς ὠρωπίας
                            οἱ ἀθηναῖοι ἦσαν, ὅτε ἔθεντο τὰ ὅπλα</add>, παγώνδας ὁ αἰολάδου
                        βοιωταρχῶν ἐκ θηβῶν μετ᾽ ἀριανθίδου τοῦ λυσιμαχίδου καὶ ἡγεμονίας οὔσης
                        αὐτοῦ βουλόμενος τὴν μάχην ποιῆσαι καὶ νομίζων ἄμεινον εἶναι κινδυνεῦσαι,
                        προσκαλῶν ἑκάστους κατὰ λόχους, ὅπως μὴ ἁθρόοι ἐκλίποιεν τὰ ὅπλα, ἔπειθε
                        τοὺς βοιωτοὺς ἰέναι ἐπὶ τοὺς ἀθηναίους καὶ τὸν ἀγῶνα ποιεῖσθαι, λέγων
                        τοιάδε.</p>
                </div>
                <div
                    n="92"
                    type="chapter">
                    <p><quote>χρῆν μέν, ὦ ἄνδρες βοιωτοί, μηδ᾽ ἐς ἐπίνοιάν τινα ἡμῶν ἐλθεῖν τῶν
                            ἀρχόντων ὡς οὐκ εἰκὸς ἀθηναίοις, ἢν ἄρα μὴ ἐν τῇ βοιωτίᾳ ἔτι καταλάβωμεν
                            αὐτούς, διὰ μάχης ἐλθεῖν. τὴν γὰρ βοιωτίαν ἐκ τῆς ὁμόρου ἐλθόντες τεῖχος
                            ἐνοικοδομησάμενοι μέλλουσι φθείρειν, καὶ εἰσὶ δήπου πολέμιοι ἐν ᾧ τε ἂν
                            χωρίῳ καταληφθῶσι καὶ ὅθεν ἐπελθόντες πολέμια ἔδρασαν. νυνὶ δ᾽ εἴ τῳ καὶ
                            ἀσφαλέστερον ἔδοξεν εἶναι, μεταγνώτω. οὐ γὰρ τὸ προμηθές, οἷς ἂν ἄλλος
                            ἐπίῃ, περὶ τῆς σφετέρας ὁμοίως ἐνδέχεται λογισμὸν καὶ ὅστις τὰ μὲν
                            ἑαυτοῦ ἔχει, τοῦ πλέονος δὲ ὀρεγόμενος ἑκών τινι ἐπέρχεται. πάτριόν τε
                            ὑμῖν στρατὸν ἀλλόφυλον ἐπελθόντα καὶ ἐν τῇ οἰκείᾳ καὶ ἐν τῇ τῶν πέλας
                            ὁμοίως ἀμύνεσθαι. ἀθηναίους δὲ καὶ προσέτι ὁμόρους ὄντας πολλῷ μάλιστα
                            δεῖ. πρός τε γὰρ τοὺς ἀστυγείτονας πᾶσι τὸ ἀντίπαλον καὶ ἐλεύθερον
                            καθίσταται, καὶ πρὸς τούτους γε δή, οἳ καὶ μὴ τοὺς ἐγγύς, ἀλλὰ καὶ τοὺς
                            ἄπωθεν πειρῶνται δουλοῦσθαι, πῶς οὐ χρὴ καὶ ἐπὶ τὸ ἔσχατον ἀγῶνος
                                ἐλθεῖν<add>παράδειγμα δὲ ἔχομεν τούς τε ἀντιπέρας εὐβοέας καὶ τῆς
                                ἄλλης ἑλλάδος τὸ πολὺ ὡς αὐτοῖς διάκειται</add>, καὶ γνῶναι ὅτι τοῖς
                            μὲν ἄλλοις οἱ πλησιόχωροι περὶ γῆς ὅρων τὰς μάχας ποιοῦνται, ἡμῖν δὲ ἐς
                            πᾶσαν, ἢν νικηθῶμεν, εἷς ὅρος οὐκ ἀντίλεκτος παγήσεται; ἐσελθόντες γὰρ
                            βίᾳ τὰ ἡμέτερα ἕξουσιν. τοσούτῳ ἐπικινδυνοτέραν ἑτέρων τὴν παροίκησιν
                            τῶνδε ἔχομεν. εἰώθασί τε οἱ ἰσχύος που θράσει τοῖς πέλας, ὥσπερ ἀθηναῖοι
                            νῦν, ἐπιόντες τὸν μὲν ἡσυχάζοντα καὶ ἐν τῇ ἑαυτοῦ μόνον ἀμυνόμενον
                            ἀδεέστερον ἐπιστρατεύειν, τὸν δὲ ἔξω ὅρων προαπαντῶντα καί, ἢν καιρὸς ᾖ,
                            πολέμου ἄρχοντα ἧσσον ἑτοίμως κατέχειν. πεῖραν δὲ ἔχομεν ἡμεῖς αὐτοῦ ἐς
                            τούσδε· νικήσαντες γὰρ ἐν κορωνείᾳ αὐτούς, ὅτε τὴν γῆν ἡμῶν στασιαζόντων
                            κατέσχον, πολλὴν ἄδειαν τῇ βοιωτίᾳ μέχρι τοῦδε κατεστήσαμεν. ὧν χρὴ
                            μνησθέντας ἡμᾶς τούς τε πρεσβυτέρους ὁμοιωθῆναι τοῖς πρὶν ἔργοις, τούς
                            τε νεωτέρους πατέρων τῶν τότε ἀγαθῶν γενομένων παῖδας πειρᾶσθαι μὴ
                            αἰσχῦναι τὰς προσηκούσας ἀρετάς, πιστεύσαντας δὲ τῷ θεῷ πρὸς ἡμῶν
                            ἔσεσθαι, οὗ τὸ ἱερὸν ἀνόμως τειχίσαντες νέμονται, καὶ τοῖς ἱεροῖς ἃ ἡμῖν
                            θυσαμένοις καλὰ φαίνεται, ὁμόσε χωρῆσαι τοῖσδε καὶ δεῖξαι ὅτι ὧν μὲν
                            ἐφίενται πρὸς τοὺς μὴ ἀμυνομένους ἐπιόντες κτάσθων, οἷς δὲ γενναῖον τήν
                            τε αὑτῶν αἰεὶ ἐλευθεροῦν μάχῃ καὶ τὴν ἄλλων μὴ δουλοῦσθαι ἀδίκως,
                            ἀνανταγώνιστοι ἀπ᾽ αὐτῶν οὐκ ἀπίασιν.</quote></p>
                </div>
                <div
                    n="93"
                    type="chapter">
                    <p>τοιαῦτα ὁ παγώνδας τοῖς βοιωτοῖς παραινέσας ἔπεισεν ἰέναι ἐπὶ τοὺς ἀθηναίους.
                        καὶ κατὰ τάχος ἀναστήσας ἦγε τὸν στρατόν<add>ἤδη γὰρ καὶ τῆς ἡμέρας ὀψὲ
                            ἦν</add>, καὶ ἐπειδὴ προσέμειξεν ἐγγὺς τοῦ στρατεύματος αὐτῶν, ἐς χωρίον
                        καθίσας ὅθεν λόφου ὄντος μεταξὺ οὐκ ἐθεώρουν ἀλλήλους, ἔτασσέ τε καὶ
                        παρεσκευάζετο ὡς ἐς μάχην. τῷ δὲ ἱπποκράτει ὄντι περὶ τὸ δήλιον ὡς αὐτῷ
                        ἠγγέλθη ὅτι βοιωτοὶ ἐπέρχονται, πέμπει ἐς τὸ στράτευμα κελεύων ἐς τάξιν
                        καθίστασθαι, καὶ αὐτὸς οὐ πολλῷ ὕστερον ἐπῆλθε, καταλιπὼν ὡς τριακοσίους
                        ἱππέας περὶ τὸ δήλιον, ὅπως φύλακές τε ἅμα εἶεν, εἴ τις ἐπίοι αὐτῷ, καὶ τοῖς
                        βοιωτοῖς καιρὸν φυλάξαντες ἐπιγένοιντο ἐν τῇ μάχῃ. βοιωτοὶ δὲ πρὸς τούτους
                        ἀντικατέστησαν τοὺς ἀμυνουμένους, καὶ ἐπειδὴ καλῶς αὐτοῖς εἶχεν,
                        ὑπερεφάνησαν τοῦ λόφου καὶ ἔθεντο τὰ ὅπλα τεταγμένοι ὥσπερ ἔμελλον, ὁπλῖται
                        ἑπτακισχίλιοι μάλιστα καὶ ψιλοὶ ὑπὲρ μυρίους, ἱππῆς δὲ χίλιοι καὶ πελτασταὶ
                        πεντακόσιοι. εἶχον δὲ δεξιὸν μὲν κέρας θηβαῖοι καὶ οἱ ξύμμοροι αὐτοῖς· μέσοι
                        δὲ ἁλιάρτιοι καὶ κορωναῖοι καὶ κωπαιῆς καὶ οἱ ἄλλοι οἱ περὶ τὴν λίμνην· τὸ
                        δὲ εὐώνυμον εἶχον θεσπιῆς καὶ ταναγραῖοι καὶ ὀρχομένιοι. ἐπὶ δὲ τῷ κέρᾳ
                        ἑκατέρῳ οἱ ἱππῆς καὶ ψιλοὶ ἦσαν. ἐπ᾽ ἀσπίδας δὲ πέντε μὲν καὶ εἴκοσι θηβαῖοι
                        ἐτάξαντο, οἱ δὲ ἄλλοι ὡς ἕκαστοι ἔτυχον. αὕτη μὲν βοιωτῶν παρασκευὴ καὶ
                        διάκοσμος ἦν·</p>
                </div>
                <div
                    n="94"
                    type="chapter">
                    <p>ἀθηναῖοι δὲ οἱ μὲν ὁπλῖται ἐπὶ ὀκτὼ πᾶν τὸ στρατόπεδον ἐτάξαντο ὄντες πλήθει
                        ἰσοπαλεῖς τοῖς ἐναντίοις, ἱππῆς δὲ ἐφ᾽ ἑκατέρῳ τῷ κέρᾳ. ψιλοὶ δὲ ἐκ
                        παρασκευῆς μὲν ὡπλισμένοι οὔτε τότε παρῆσαν οὔτε ἐγένοντο τῇ πόλει· οἵπερ δὲ
                        ξυνεσέβαλον ὄντες πολλαπλάσιοι τῶν ἐναντίων, ἄοπλοί τε πολλοὶ ἠκολούθησαν,
                        ἅτε πανστρατιᾶς ξένων τῶν παρόντων καὶ ἀστῶν γενομένης, καὶ ὡς τὸ πρῶτον
                        ὥρμησαν ἐπ᾽ οἴκου, οὐ παρεγένοντο ὅτι μὴ ὀλίγοι. καθεστώτων δὲ ἐς τὴν τάξιν
                        καὶ ἤδη μελλόντων ξυνιέναι, ἱπποκράτης ὁ στρατηγὸς ἐπιπαριὼν τὸ στρατόπεδον
                        τῶν ἀθηναίων παρεκελεύετό τε καὶ ἔλεγε τοιάδε.</p>
                </div>
                <div
                    n="95"
                    type="chapter">
                    <p><quote>ὦ ἀθηναῖοι, δι᾽ ὀλίγου μὲν ἡ παραίνεσις γίγνεται, τὸ ἴσον δὲ πρός γε
                            τοὺς ἀγαθοὺς ἄνδρας δύναται καὶ ὑπόμνησιν μᾶλλον ἔχει ἢ ἐπικέλευσιν.
                            παραστῇ δὲ μηδενὶ ὑμῶν ὡς ἐν τῇ ἀλλοτρίᾳ οὐ προσῆκον τοσόνδε κίνδυνον
                            ἀναρριπτοῦμεν. ἐν γὰρ τῇ τούτων ὑπὲρ τῆς ἡμετέρας ὁ ἀγὼν ἔσται· καὶ ἢν
                            νικήσωμεν, οὐ μή ποτε ὑμῖν πελοποννήσιοι ἐς τὴν χώραν ἄνευ τῆς τῶνδε
                            ἵππου ἐσβάλωσιν, ἐν δὲ μιᾷ μάχῃ τήνδε τε προσκτᾶσθε καὶ ἐκείνην μᾶλλον
                            ἐλευθεροῦτε. χωρήσατε οὖν ἀξίως ἐς αὐτοὺς τῆς τε πόλεως, ἣν ἕκαστος
                            πατρίδα ἔχων πρώτην ἐν τοῖς ἕλλησιν ἀγάλλεται, καὶ τῶν πατέρων, οἳ
                            τούσδε μάχῃ κρατοῦντες μετὰ μυρωνίδου ἐν οἰνοφύτοις τὴν βοιωτίαν ποτὲ
                            ἔσχον.</quote></p>
                </div>
                <div
                    n="96"
                    type="chapter">
                    <p>τοιαῦτα τοῦ ἱπποκράτους παρακελευομένου καὶ μέχρι μὲν μέσου τοῦ στρατοπέδου
                        ἐπελθόντος, τὸ δὲ πλέον οὐκέτι φθάσαντος, οἱ βοιωτοί, παρακελευσαμένου καὶ
                        σφίσιν ὡς διὰ ταχέων καὶ ἐνταῦθα παγώνδου, παιανίσαντες ἐπῇσαν ἀπὸ τοῦ
                        λόφου. ἀντεπῇσαν δὲ καὶ οἱ ἀθηναῖοι καὶ προσέμειξαν δρόμῳ. καὶ ἑκατέρων τῶν
                        στρατοπέδων τὰ ἔσχατα οὐκ ἦλθεν ἐς χεῖρας, ἀλλὰ τὸ αὐτὸ ἔπαθεν· ῥύακες γὰρ
                        ἐκώλυσαν. τὸ δὲ ἄλλο καρτερᾷ μάχῃ καὶ ὠθισμῷ ἀσπίδων ξυνειστήκει. καὶ τὸ μὲν
                        εὐώνυμον τῶν βοιωτῶν καὶ μέχρι μέσου ἡσσᾶτο ὑπὸ τῶν ἀθηναίων, καὶ ἐπίεσαν
                        τούς τε ἄλλους ταύτῃ καὶ οὐχ ἥκιστα τοὺς θεσπιᾶς. ὑποχωρησάντων γὰρ αὐτοῖς
                        τῶν παρατεταγμένων, καὶ κυκλωθέντων ἐν ὀλίγῳ, οἵπερ διεφθάρησαν θεσπιῶν, ἐν
                        χερσὶν ἀμυνόμενοι κατεκόπησαν· καί τινες καὶ τῶν ἀθηναίων διὰ τὴν κύκλωσιν
                        ταραχθέντες ἠγνόησάν τε καὶ ἀπέκτειναν ἀλλήλους. τὸ μὲν οὖν ταύτῃ ἡσσᾶτο τῶν
                        βοιωτῶν καὶ πρὸς τὸ μαχόμενον κατέφυγε, τὸ δὲ δεξιόν, ᾗ οἱ θηβαῖοι ἦσαν,
                        ἐκράτει τῶν ἀθηναίων, καὶ ὠσάμενοι κατὰ βραχὺ τὸ πρῶτον ἐπηκολούθουν. καὶ
                        ξυνέβη, παγώνδου περιπέμψαντος δύο τέλη τῶν ἱππέων ἐκ τοῦ ἀφανοῦς περὶ τὸν
                        λόφον, ὡς ἐπόνει τὸ εὐώνυμον αὐτῶν, καὶ ὑπερφανέντων αἰφνιδίως, τὸ νικῶν τῶν
                        ἀθηναίων κέρας, νομίσαν ἄλλο στράτευμα ἐπιέναι, ἐς φόβον καταστῆναι· καὶ
                        ἀμφοτέρωθεν ἤδη, ὑπό τε τοῦ τοιούτου καὶ ὑπὸ τῶν θηβαίων ἐφεπομένων καὶ
                        παραρρηγνύντων, φυγὴ καθειστήκει παντὸς τοῦ στρατοῦ τῶν ἀθηναίων. καὶ οἱ μὲν
                        πρὸς τὸ δήλιόν τε καὶ τὴν θάλασσαν ὥρμησαν, οἱ δὲ ἐπὶ τοῦ ὠρωποῦ, ἄλλοι δὲ
                        πρὸς πάρνηθα τὸ ὄρος, οἱ δὲ ὡς ἕκαστοί τινα εἶχον ἐλπίδα σωτηρίας. βοιωτοὶ
                        δὲ ἐφεπόμενοι ἔκτεινον, καὶ μάλιστα οἱ ἱππῆς οἵ τε αὐτῶν καὶ οἱ λοκροὶ
                        βεβοηθηκότες ἄρτι τῆς τροπῆς γιγνομένης· νυκτὸς δὲ ἐπιλαβούσης τὸ ἔργον ῥᾷον
                        τὸ πλῆθος τῶν φευγόντων διεσώθη. καὶ τῇ ὑστεραίᾳ οἵ τε ἐκ τοῦ ὠρωποῦ καὶ οἱ
                        ἐκ τοῦ δηλίου φυλακὴν ἐγκαταλιπόντες<add>εἶχον γὰρ αὐτὸ ὅμως
                        ἔτι</add>ἀπεκομίσθησαν κατὰ θάλασσαν ἐπ᾽ οἴκου.</p>
                </div>
                <div
                    n="97"
                    type="chapter">
                    <p>καὶ οἱ βοιωτοὶ τροπαῖον στήσαντες καὶ τοὺς ἑαυτῶν ἀνελόμενοι νεκροὺς τούς τε
                        τῶν πολεμίων σκυλεύσαντες καὶ φυλακὴν καταλιπόντες ἀνεχώρησαν ἐς τὴν
                        τάναγραν, καὶ τῷ δηλίῳ ἐπεβούλευον ὡς προσβαλοῦντες.</p>
                    <p>ἐκ δὲ τῶν ἀθηναίων κῆρυξ πορευόμενος ἐπὶ τοὺς νεκροὺς ἀπαντᾷ κήρυκι βοιωτῷ,
                        ὃς αὐτὸν ἀποστρέψας καὶ εἰπὼν ὅτι οὐδὲν πράξει πρὶν ἂν αὐτὸς ἀναχωρήσῃ
                        πάλιν, καταστὰς ἐπὶ τοὺς ἀθηναίους ἔλεγε τὰ παρὰ τῶν βοιωτῶν, ὅτι οὐ δικαίως
                        δράσειαν παραβαίνοντες τὰ νόμιμα τῶν ἑλλήνων· πᾶσι γὰρ εἶναι καθεστηκὸς
                        ἰόντας ἐπὶ τὴν ἀλλήλων ἱερῶν τῶν ἐνόντων ἀπέχεσθαι, ἀθηναίους δὲ δήλιον
                        τειχίσαντας ἐνοικεῖν, καὶ ὅσα ἄνθρωποι ἐν βεβήλῳ δρῶσι πάντα γίγνεσθαι
                        αὐτόθι, ὕδωρ τε ὃ ἦν ἄψαυστον σφίσι πλὴν πρὸς τὰ ἱερὰ χέρνιβι χρῆσθαι,
                        ἀνασπάσαντας ὑδρεύεσθαι· ὥστε ὑπέρ τε τοῦ θεοῦ καὶ ἑαυτῶν βοιωτούς,
                        ἐπικαλουμένους τοὺς ὁμωχέτας δαίμονας καὶ τὸν ἀπόλλω, προαγορεύειν αὐτοὺς ἐκ
                        τοῦ ἱεροῦ ἀπιόντας ἀποφέρεσθαι τὰ σφέτερα αὐτῶν.</p>
                </div>
                <div
                    n="98"
                    type="chapter">
                    <p>τοσαῦτα τοῦ κήρυκος εἰπόντος οἱ ἀθηναῖοι πέμψαντες παρὰ τοὺς βοιωτοὺς ἑαυτῶν
                        κήρυκα τοῦ μὲν ἱεροῦ οὔτε ἀδικῆσαι ἔφασαν οὐδὲν οὔτε τοῦ λοιποῦ ἑκόντες
                        βλάψειν· οὐδὲ γὰρ τὴν ἀρχὴν ἐσελθεῖν ἐπὶ τούτῳ, ἀλλ᾽ ἵνα ἐξ αὐτοῦ τοὺς
                        ἀδικοῦντας μᾶλλον σφᾶς ἀμύνωνται. τὸν δὲ νόμον τοῖς ἕλλησιν εἶναι, ὧν ἂν ᾖ
                        τὸ κράτος τῆς γῆς ἑκάστης ἤν τε πλέονος ἤν τε βραχυτέρας, τούτων καὶ τὰ ἱερὰ
                        αἰεὶ γίγνεσθαι, τρόποις θεραπευόμενα οἷς ἂν πρὸς τοῖς εἰωθόσι καὶ δύνωνται.
                        καὶ γὰρ βοιωτοὺς καὶ τοὺς πολλοὺς τῶν ἄλλων, ὅσοι ἐξαναστήσαντές τινα βίᾳ
                        νέμονται γῆν, ἀλλοτρίοις ἱεροῖς τὸ πρῶτον ἐπελθόντας οἰκεῖα νῦν κεκτῆσθαι.
                        καὶ αὐτοί, εἰ μὲν ἐπὶ πλέον δυνηθῆναι τῆς ἐκείνων κρατῆσαι, τοῦτ᾽ ἂν ἔχειν·
                        νῦν δὲ ἐν ᾧ μέρει εἰσίν, ἑκόντες εἶναι ὡς ἐκ σφετέρου οὐκ ἀπιέναι. ὕδωρ τε
                        ἐν τῇ ἀνάγκῃ κινῆσαι, ἣν οὐκ αὐτοὶ ὕβρει προσθέσθαι, ἀλλ᾽ ἐκείνους προτέρους
                        ἐπὶ τὴν σφετέραν ἐλθόντας ἀμυνόμενοι βιάζεσθαι χρῆσθαι. πᾶν δ᾽ εἰκὸς εἶναι
                        τὸ πολέμῳ καὶ δεινῷ τινὶ κατειργόμενον ξύγγνωμόν τι γίγνεσθαι καὶ πρὸς τοῦ
                        θεοῦ. καὶ γὰρ τῶν ἀκουσίων ἁμαρτημάτων καταφυγὴν εἶναι τοὺς βωμούς,
                        παρανομίαν τε ἐπὶ τοῖς μὴ ἀνάγκῃ κακοῖς ὀνομασθῆναι καὶ οὐκ ἐπὶ τοῖς ἀπὸ τῶν
                        ξυμφορῶν τι τολμήσασιν. τούς τε νεκροὺς πολὺ μειζόνως ἐκείνους ἀντὶ ἱερῶν
                        ἀξιοῦντας ἀποδιδόναι ἀσεβεῖν ἢ τοὺς μὴ ἐθέλοντας ἱεροῖς τὰ πρέποντα
                        κομίζεσθαι. σαφῶς τε ἐκέλευον σφίσιν εἰπεῖν μὴ ἀπιοῦσιν ἐκ τῆς βοιωτῶν
                            γῆς<add>οὐ γὰρ ἐν τῇ ἐκείνων ἔτι εἶναι, ἐν ᾗ δὲ δορὶ ἐκτήσαντο</add>,
                        ἀλλὰ κατὰ τὰ πάτρια τοὺς νεκροὺς σπένδουσιν ἀναιρεῖσθαι.</p>
                </div>
                <div
                    n="99"
                    type="chapter">
                    <p>οἱ δὲ βοιωτοὶ ἀπεκρίναντο, εἰ μὲν ἐν τῇ βοιωτίᾳ εἰσίν, ἀπιόντας ἐκ τῆς ἑαυτῶν
                        ἀποφέρεσθαι τὰ σφέτερα, εἰ δὲ ἐν τῇ ἐκείνων, αὐτοὺς γιγνώσκειν τὸ ποιητέον,
                        νομίζοντες, τὴν μὲν ὠρωπίαν, ἐν ᾗ τοὺς νεκροὺς ἐν μεθορίοις τῆς μάχης
                        γενομένης κεῖσθαι ξυνέβη, ἀθηναίων κατὰ τὸ ὑπήκοον εἶναι, καὶ οὐκ ἂν αὐτοὺς
                        βίᾳ σφῶν κρατῆσαι αὐτῶν· οὐδ᾽ αὖ ἐσπένδοντο δῆθεν ὑπὲρ τῆς ἐκείνων· τὸ
                            δὲ<quote>ἐκ τῆς ἑαυτῶν</quote>εὐπρεπὲς εἶναι ἀποκρίνασθαι<quote>ἀπιόντας
                            καὶ ἀπολαβεῖν ἃ ἀπαιτοῦσιν.</quote>ὁ δὲ κῆρυξ τῶν ἀθηναίων ἀκούσας
                        ἀπῆλθεν ἄπρακτος.</p>
                </div>
                <div
                    n="100"
                    type="chapter">
                    <p>καὶ οἱ βοιωτοὶ εὐθὺς μεταπεμψάμενοι ἔκ τε τοῦ μηλιῶς κόλπου ἀκοντιστὰς καὶ
                        σφενδονήτας, καὶ βεβοηθηκότων αὐτοῖς μετὰ τὴν μάχην κορινθίων τε δισχιλίων
                        ὁπλιτῶν καὶ τῶν ἐκ νισαίας ἐξεληλυθότων πελοποννησίων φρουρῶν καὶ μεγαρέων
                        ἅμα, ἐστράτευσαν ἐπὶ τὸ δήλιον καὶ προσέβαλον τῷ τειχίσματι, ἄλλῳ τε τρόπῳ
                        πειράσαντες καὶ μηχανὴν προσήγαγον, ἥπερ εἷλεν αὐτό, τοιάνδε. κεραίαν
                        μεγάλην δίχα πρίσαντες ἐκοίλαναν ἅπασαν καὶ ξυνήρμοσαν πάλιν ἀκριβῶς ὥσπερ
                        αὐλόν, καὶ ἐπ᾽ ἄκραν λέβητά τε ἤρτησαν ἁλύσεσι καὶ ἀκροφύσιον ἀπὸ τῆς
                        κεραίας σιδηροῦν ἐς αὐτὸν νεῦον καθεῖτο, καὶ ἐσεσιδήρωτο ἐπὶ μέγα καὶ τοῦ
                        ἄλλου ξύλου. προσῆγον δὲ ἐκ πολλοῦ ἁμάξαις τῷ τείχει, ᾗ μάλιστα τῇ ἀμπέλῳ
                        καὶ τοῖς ξύλοις ᾠκοδόμητο· καὶ ὁπότε εἴη ἐγγύς, φύσας μεγάλας ἐσθέντες ἐς τὸ
                        πρὸς ἑαυτῶν ἄκρον τῆς κεραίας ἐφύσων. ἡ δὲ πνοὴ ἰοῦσα στεγανῶς ἐς τὸν
                        λέβητα, ἔχοντα ἄνθρακάς τε ἡμμένους καὶ θεῖον καὶ πίσσαν, φλόγα ἐποίει
                        μεγάλην καὶ ἧψε τοῦ τείχους, ὥστε μηδένα ἔτι ἐπ᾽ αὐτοῦ μεῖναι, ἀλλὰ
                        ἀπολιπόντας ἐς φυγὴν καταστῆναι καὶ τὸ τείχισμα τούτῳ τῷ τρόπῳ ἁλῶναι. τῶν
                        δὲ φρουρῶν οἱ μὲν ἀπέθανον, διακόσιοι δὲ ἐλήφθησαν· τῶν δὲ ἄλλων τὸ πλῆθος
                        ἐς τὰς ναῦς ἐσβὰν ἀπεκομίσθη ἐπ᾽ οἴκου. τοῦ δὲ δηλίου ἑπτακαιδεκάτῃ ἡμέρᾳ
                        ληφθέντος μετὰ τὴν μάχην καὶ τοῦ ἀπὸ τῶν ἀθηναίων κήρυκος οὐδὲν ἐπισταμένου
                        τῶν γεγενημένων ἐλθόντος οὐ πολὺ ὕστερον αὖθις περὶ τῶν νεκρῶν, ἀπέδοσαν οἱ
                        βοιωτοὶ καὶ οὐκέτι ταὐτὰ ἀπεκρίναντο. ἀπέθανον δὲ βοιωτῶν μὲν ἐν τῇ μάχῃ
                        ὀλίγῳ ἐλάσσους πεντακοσίων, ἀθηναίων δὲ ὀλίγῳ ἐλάσσους χιλίων καὶ ἱπποκράτης
                        ὁ στρατηγός, ψιλῶν δὲ καὶ σκευοφόρων πολὺς ἀριθμός.</p>
                </div>
                <div
                    n="101"
                    type="chapter">
                    <p>μετὰ δὲ τὴν μάχην ταύτην καὶ ὁ δημοσθένης ὀλίγῳ ὕστερον, ὡς αὐτῷ τότε
                        πλεύσαντι τὰ περὶ τὰς σίφας τῆς προδοσίας πέρι οὐ προυχώρησεν, ἔχων τὸν
                        στρατὸν ἐπὶ τῶν νεῶν τῶν τε ἀκαρνάνων καὶ ἀγραίων καὶ ἀθηναίων τετρακοσίους
                        ὁπλίτας, ἀπόβασιν ἐποιήσατο ἐς τὴν σικυωνίαν. καὶ πρὶν πάσας τὰς ναῦς
                        καταπλεῦσαι βοηθήσαντες οἱ σικυώνιοι τοὺς ἀποβεβηκότας ἔτρεψαν καὶ
                        κατεδίωξαν ἐς τὰς ναῦς, καὶ τοὺς μὲν ἀπέκτειναν, τοὺς δὲ ζῶντας ἔλαβον.
                        τροπαῖον δὲ στήσαντες τοὺς νεκροὺς ὑποσπόνδους ἀπέδοσαν. ἀπέθανε δὲ καὶ
                        σιτάλκης ὀδρυσῶν βασιλεὺς ὑπὸ τὰς αὐτὰς ἡμέρας τοῖς ἐπὶ δηλίῳ, στρατεύσας
                        ἐπὶ τριβαλλοὺς καὶ νικηθεὶς μάχῃ. σεύθης δὲ ὁ σπαραδόκου ἀδελφιδοῦς ὢν αὐτοῦ
                        ἐβασίλευσεν ὀδρυσῶν τε καὶ τῆς ἄλλης θρᾴκης ἧσπερ καὶ ἐκεῖνος.</p>
                </div>
                <div
                    n="102"
                    type="chapter">
                    <p>τοῦ δ᾽ αὐτοῦ χειμῶνος βρασίδας ἔχων τοὺς ἐπὶ θρᾴκης ξυμμάχους ἐστράτευσεν ἐς
                        ἀμφίπολιν τὴν ἐπὶ στρυμόνι ποταμῷ ἀθηναίων ἀποικίαν. τὸ δὲ χωρίον τοῦτο ἐφ᾽
                        οὗ νῦν ἡ πόλις ἐστὶν ἐπείρασε μὲν πρότερον καὶ ἀρισταγόρας ὁ μιλήσιος φεύγων
                        βασιλέα δαρεῖον κατοικίσαι, ἀλλὰ ὑπὸ ἠδώνων ἐξεκρούσθη, ἔπειτα δὲ καὶ οἱ
                        ἀθηναῖοι ἔτεσι δύο καὶ τριάκοντα ὕστερον, ἐποίκους μυρίους σφῶν τε αὐτῶν καὶ
                        τῶν ἄλλων τὸν βουλόμενον πέμψαντες, οἳ διεφθάρησαν ἐν δραβήσκῳ ὑπὸ θρᾳκῶν.
                        καὶ αὖθις ἑνὸς δέοντι τριακοστῷ ἔτει ἐλθόντες οἱ ἀθηναῖοι, ἅγνωνος τοῦ
                        νικίου οἰκιστοῦ ἐκπεμφθέντος, ἠδῶνας ἐξελάσαντες ἔκτισαν τὸ χωρίον τοῦτο,
                        ὅπερ πρότερον ἐννέα ὁδοὶ ἐκαλοῦντο. ὡρμῶντο δὲ ἐκ τῆς ἠιόνος, ἣν αὐτοὶ εἶχον
                        ἐμπόριον ἐπὶ τῷ στόματι τοῦ ποταμοῦ ἐπιθαλάσσιον, πέντε καὶ εἴκοσι σταδίους
                        ἀπέχον ἀπὸ τῆς νῦν πόλεως, ἣν ἀμφίπολιν ἅγνων ὠνόμασεν, ὅτι ἐπ᾽ ἀμφότερα
                        περιρρέοντος τοῦ στρυμόνος<add>διὰ τὸ περιέχειν αὐτὴν</add>τείχει μακρῷ
                        ἀπολαβὼν ἐκ ποταμοῦ ἐς ποταμὸν περιφανῆ ἐς θάλασσάν τε καὶ τὴν ἤπειρον
                        ᾤκισεν.</p>
                </div>
                <div
                    n="103"
                    type="chapter">
                    <p>ἐπὶ ταύτην οὖν ὁ βρασίδας ἄρας ἐξ ἀρνῶν τῆς χαλκιδικῆς ἐπορεύετο τῷ στρατῷ.
                        καὶ ἀφικόμενος περὶ δείλην ἐπὶ τὸν αὐλῶνα καὶ βορμίσκον, ᾗ ἡ βόλβη λίμνη
                        ἐξίησιν ἐς θάλασσαν, καὶ δειπνοποιησάμενος ἐχώρει τὴν νύκτα. χειμὼν δὲ ἦν
                        καὶ ὑπένειφεν· ᾗ καὶ μᾶλλον ὥρμησε, βουλόμενος λαθεῖν τοὺς ἐν τῇ ἀμφιπόλει
                        πλὴν τῶν προδιδόντων. ἦσαν γὰρ ἀργιλίων τε ἐν αὐτῇ οἰκήτορες<add>εἰσὶ δὲ οἱ
                            ἀργίλιοι ἀνδρίων ἄποικοι</add>καὶ ἄλλοι οἳ ξυνέπρασσον ταῦτα, οἱ μὲν
                        περδίκκᾳ πειθόμενοι, οἱ δὲ χαλκιδεῦσιν. μάλιστα δὲ οἱ ἀργίλιοι, ἐγγύς τε
                        προσοικοῦντες καὶ αἰεί ποτε τοῖς ἀθηναίοις ὄντες ὕποπτοι καὶ ἐπιβουλεύοντες
                        τῷ χωρίῳ, ἐπειδὴ παρέτυχεν ὁ καιρὸς καὶ βρασίδας ἦλθεν, ἔπραξάν τε ἐκ
                        πλέονος πρὸς τοὺς ἐμπολιτεύοντας σφῶν ἐκεῖ ὅπως ἐνδοθήσεται ἡ πόλις, καὶ
                        τότε δεξάμενοι αὐτὸν τῇ πόλει καὶ ἀποστάντες τῶν ἀθηναίων ἐκείνῃ τῇ νυκτὶ
                        κατέστησαν τὸν στρατὸν πρὸ ἕω ἐπὶ τὴν γέφυραν τοῦ ποταμοῦ. ἀπέχει δὲ τὸ
                        πόλισμα πλέον τῆς διαβάσεως, καὶ οὐ καθεῖτο τείχη ὥσπερ νῦν, φυλακὴ δέ τις
                        βραχεῖα καθειστήκει· ἣν βιασάμενος ῥᾳδίως ὁ βρασίδας, ἅμα μὲν τῆς προδοσίας
                        οὔσης, ἅμα δὲ καὶ χειμῶνος ὄντος καὶ ἀπροσδοκήτοις προσπεσών, διέβη τὴν
                        γέφυραν, καὶ τὰ ἔξω τῶν ἀμφιπολιτῶν οἰκούντων κατὰ πᾶν τὸ χωρίον εὐθὺς
                        εἶχεν.</p>
                </div>
                <div
                    n="104"
                    type="chapter">
                    <p>τῆς δὲ διαβάσεως αὐτοῦ ἄφνω τοῖς ἐν τῇ πόλει γεγενημένης, καὶ τῶν ἔξω πολλῶν
                        μὲν ἁλισκομένων, τῶν δὲ καὶ καταφευγόντων ἐς τὸ τεῖχος, οἱ ἀμφιπολῖται ἐς
                        θόρυβον μέγαν κατέστησαν, ἄλλως τε καὶ ἀλλήλοις ὕποπτοι ὄντες. καὶ λέγεται
                        βρασίδαν, εἰ ἠθέλησε μὴ ἐφ᾽ ἁρπαγὴν τῷ στρατῷ τραπέσθαι, ἀλλ᾽ εὐθὺς χωρῆσαι
                        πρὸς τὴν πόλιν, δοκεῖν ἂν ἑλεῖν. νῦν δὲ ὁ μὲν ἱδρύσας τὸν στρατόν, ἐπεὶ τὰ
                        ἔξω ἐπέδραμε καὶ οὐδὲν αὐτῷ ἀπὸ τῶν ἔνδον ὡς προσεδέχετο ἀπέβαινεν,
                        ἡσύχαζεν· οἱ δὲ ἐναντίοι τοῖς προδιδοῦσι, κρατοῦντες τῷ πλήθει ὥστε μὴ
                        αὐτίκα τὰς πύλας ἀνοίγεσθαι, πέμπουσι μετὰ εὐκλέους τοῦ στρατηγοῦ, ὃς ἐκ τῶν
                        ἀθηνῶν παρῆν αὐτοῖς φύλαξ τοῦ χωρίου, ἐπὶ τὸν ἕτερον στρατηγὸν τῶν ἐπὶ
                        θρᾴκης, θουκυδίδην τὸν ὀλόρου, ὃς τάδε ξυνέγραψεν, ὄντα περὶ θάσον<add>ἔστι
                            δὲ ἡ νῆσος παρίων ἀποικία, ἀπέχουσα τῆς ἀμφιπόλεως ἡμίσεος ἡμέρας
                            μάλιστα πλοῦν</add>, κελεύοντες σφίσι βοηθεῖν. καὶ ὁ μὲν ἀκούσας κατὰ
                        τάχος ἑπτὰ ναυσὶν αἳ ἔτυχον παροῦσαι ἔπλει, καὶ ἐβούλετο φθάσαι μάλιστα μὲν
                        οὖν τὴν ἀμφίπολιν, πρίν τι ἐνδοῦναι, εἰ δὲ μή, τὴν ἠιόνα προκαταλαβών.</p>
                </div>
                <div
                    n="105"
                    type="chapter">
                    <p>ἐν τούτῳ δὲ ὁ βρασίδας δεδιὼς καὶ τὴν ἀπὸ τῆς θάσου τῶν νεῶν βοήθειαν καὶ
                        πυνθανόμενος τὸν θουκυδίδην κτῆσίν τε ἔχειν τῶν χρυσείων μετάλλων ἐργασίας
                        ἐν τῇ περὶ ταῦτα θρᾴκῃ καὶ ἀπ᾽ αὐτοῦ δύνασθαι ἐν τοῖς πρώτοις τῶν ἠπειρωτῶν,
                        ἠπείγετο προκατασχεῖν, εἰ δύναιτο, τὴν πόλιν, μὴ ἀφικνουμένου αὐτοῦ τὸ
                        πλῆθος τῶν ἀμφιπολιτῶν, ἐλπίσαν ἐκ θαλάσσης ξυμμαχικὸν καὶ ἀπὸ τῆς θρᾴκης
                        ἀγείραντα αὐτὸν περιποιήσειν σφᾶς, οὐκέτι προσχωροίη. καὶ τὴν ξύμβασιν
                        μετρίαν ἐποιεῖτο, κήρυγμα τόδε ἀνειπών, ἀμφιπολιτῶν καὶ ἀθηναίων τῶν ἐνόντων
                        τὸν μὲν βουλόμενον ἐπὶ τοῖς ἑαυτοῦ τῆς ἴσης καὶ ὁμοίας μετέχοντα μένειν, τὸν
                        δὲ μὴ ἐθέλοντα ἀπιέναι τὰ ἑαυτοῦ ἐκφερόμενον πέντε ἡμερῶν.</p>
                </div>
                <div
                    n="106"
                    type="chapter">
                    <p>οἱ δὲ πολλοὶ ἀκούσαντες ἀλλοιότεροι ἐγένοντο τὰς γνώμας, ἄλλως τε καὶ βραχὺ
                        μὲν ἀθηναίων ἐμπολιτεῦον, τὸ δὲ πλέον ξύμμεικτον, καὶ τῶν ἔξω ληφθέντων
                        συχνοῖς οἰκεῖοι ἔνδον ἦσαν· καὶ τὸ κήρυγμα πρὸς τὸν φόβον δίκαιον εἶναι
                        ὑπελάμβανον, οἱ μὲν ἀθηναῖοι διὰ τὸ ἄσμενοι ἂν ἐξελθεῖν, ἡγούμενοι οὐκ ἐν
                        ὁμοίῳ σφίσι τὰ δεινὰ εἶναι καὶ ἅμα οὐ προσδεχόμενοι βοήθειαν ἐν τάχει, ὁ δὲ
                        ἄλλος ὅμιλος πόλεώς τε ἐν τῷ ἴσῳ οὐ στερισκόμενοι καὶ κινδύνου παρὰ δόξαν
                        ἀφιέμενοι. ὥστε τῶν πρασσόντων τῷ βρασίδᾳ ἤδη καὶ ἐκ τοῦ φανεροῦ
                        διαδικαιούντων αὐτά, ἐπειδὴ καὶ τὸ πλῆθος ἑώρων τετραμμένον καὶ τοῦ παρόντος
                        ἀθηναίων στρατηγοῦ οὐκέτι ἀκροώμενον, ἐγένετο ἡ ὁμολογία καὶ προσεδέξαντο
                        ἐφ᾽ οἷς ἐκήρυξεν. καὶ οἱ μὲν τὴν πόλιν τοιούτῳ τρόπῳ παρέδοσαν, ὁ δὲ
                        θουκυδίδης καὶ αἱ νῆες ταύτῃ τῇ ἡμέρᾳ ὀψὲ κατέπλεον ἐς τὴν ἠιόνα. καὶ τὴν
                        μὲν ἀμφίπολιν βρασίδας ἄρτι εἶχε, τὴν δὲ ἠιόνα παρὰ νύκτα ἐγένετο λαβεῖν· εἰ
                        γὰρ μὴ ἐβοήθησαν αἱ νῆες διὰ τάχους, ἅμα ἕῳ ἂν εἴχετο.</p>
                </div>
                <div
                    n="107"
                    type="chapter">
                    <p>μετὰ δὲ τοῦτο ὁ μὲν τὰ ἐν τῇ ἠιόνι καθίστατο, ὅπως καὶ τὸ αὐτίκα, ἢν ἐπίῃ ὁ
                        βρασίδας, καὶ τὸ ἔπειτα ἀσφαλῶς ἕξει, δεξάμενος τοὺς ἐθελήσαντας ἐπιχωρῆσαι
                        ἄνωθεν κατὰ τὰς σπονδάς· ὁ δὲ πρὸς μὲν τὴν ἠιόνα κατά τε τὸν ποταμὸν πολλοῖς
                        πλοίοις ἄφνω καταπλεύσας, εἴ πως τὴν προύχουσαν ἄκραν ἀπὸ τοῦ τείχους λαβὼν
                        κρατοίη τοῦ ἔσπλου, καὶ κατὰ γῆν ἀποπειράσας ἅμα, ἀμφοτέρωθεν ἀπεκρούσθη, τὰ
                        δὲ περὶ τὴν ἀμφίπολιν ἐξηρτύετο. καὶ μύρκινός τε αὐτῷ προσεχώρησεν ἠδωνικὴ
                        πόλις, πιττακοῦ τοῦ ἠδώνων βασιλέως ἀποθανόντος ὑπὸ τῶν γοάξιος παίδων καὶ
                        βραυροῦς τῆς γυναικὸς αὐτοῦ, καὶ γαληψὸς οὐ πολλῷ ὕστερον καὶ οἰσύμη· εἰσὶ
                        δὲ αὗται θασίων ἀποικίαι. παρὼν δὲ καὶ περδίκκας εὐθὺς μετὰ τὴν ἅλωσιν
                        ξυγκαθίστη ταῦτα.</p>
                </div>
                <div
                    n="108"
                    type="chapter">
                    <p>ἐχομένης δὲ τῆς ἀμφιπόλεως οἱ ἀθηναῖοι ἐς μέγα δέος κατέστησαν, ἄλλως τε καὶ
                        ὅτι ἡ πόλις αὐτοῖς ἦν ὠφέλιμος ξύλων τε ναυπηγησίμων πομπῇ καὶ χρημάτων
                        προσόδῳ, καὶ ὅτι μέχρι μὲν τοῦ στρυμόνος ἦν πάροδος θεσσαλῶν διαγόντων ἐπὶ
                        τοὺς ξυμμάχους σφῶν τοῖς λακεδαιμονίοις, τῆς δὲ γεφύρας μὴ κρατούντων,
                        ἄνωθεν μὲν μεγάλης οὔσης ἐπὶ πολὺ λίμνης τοῦ ποταμοῦ, τὰ δὲ πρὸς ἠιόνα
                        τριήρεσι τηρουμένων, οὐκ ἂν δύνασθαι προελθεῖν· τότε δὲ ῥᾴδια
                            ἤδη<add>ἐνόμιζεν</add>γεγενῆσθαι. καὶ τοὺς ξυμμάχους ἐφοβοῦντο μὴ
                        ἀποστῶσιν. ὁ γὰρ βρασίδας ἔν τε τοῖς ἄλλοις μέτριον ἑαυτὸν παρεῖχε, καὶ ἐν
                        τοῖς λόγοις πανταχοῦ ἐδήλου ὡς ἐλευθερώσων τὴν ἑλλάδα ἐκπεμφθείη. καὶ αἱ
                        πόλεις πυνθανόμεναι αἱ τῶν ἀθηναίων ὑπήκοοι τῆς τε ἀμφιπόλεως τὴν ἅλωσιν καὶ
                        ἃ παρέχεται, τήν τε ἐκείνου πραότητα, μάλιστα δὴ ἐπήρθησαν ἐς τὸ
                        νεωτερίζειν, καὶ ἐπεκηρυκεύοντο πρὸς αὐτὸν κρύφα, ἐπιπαριέναι τε κελεύοντες
                        καὶ βουλόμενοι αὐτοὶ ἕκαστοι πρῶτοι ἀποστῆναι. καὶ γὰρ καὶ ἄδεια ἐφαίνετο
                        αὐτοῖς, ἐψευσμένοις μὲν τῆς ἀθηναίων δυνάμεως ἐπὶ τοσοῦτον ὅση ὕστερον
                        διεφάνη, τὸ δὲ πλέον βουλήσει κρίνοντες ἀσαφεῖ ἢ προνοίᾳ ἀσφαλεῖ, εἰωθότες
                        οἱ ἄνθρωποι οὗ μὲν ἐπιθυμοῦσιν ἐλπίδι ἀπερισκέπτῳ διδόναι, ὃ δὲ μὴ
                        προσίενται λογισμῷ αὐτοκράτορι διωθεῖσθαι. ἅμα δὲ τῶν ἀθηναίων ἐν τοῖς
                        βοιωτοῖς νεωστὶ πεπληγμένων καὶ τοῦ βρασίδου ἐφολκὰ καὶ οὐ τὰ ὄντα λέγοντος,
                        ὡς αὐτῷ ἐπὶ νίσαιαν τῇ ἑαυτοῦ μόνῃ στρατιᾷ οὐκ ἠθέλησαν οἱ ἀθηναῖοι
                        ξυμβαλεῖν, ἐθάρσουν καὶ ἐπίστευον μηδένα ἂν ἐπὶ σφᾶς βοηθῆσαι. τὸ δὲ
                        μέγιστον, διὰ τὸ ἡδονὴν ἔχον ἐν τῷ αὐτίκα καὶ ὅτι τὸ πρῶτον λακεδαιμονίων
                        ὀργώντων ἔμελλον πειράσεσθαι, κινδυνεύειν παντὶ τρόπῳ ἑτοῖμοι ἦσαν. ὧν
                        αἰσθανόμενοι οἱ μὲν ἀθηναῖοι φυλακάς, ὡς ἐξ ὀλίγου καὶ ἐν χειμῶνι, διέπεμπον
                        ἐς τὰς πόλεις, ὁ δὲ ἐς τὴν λακεδαίμονα ἐφιέμενος στρατιάν τε προσαποστέλλειν
                        ἐκέλευε καὶ αὐτὸς ἐν τῷ στρυμόνι ναυπηγίαν τριήρων παρεσκευάζετο. οἱ δὲ
                        λακεδαιμόνιοι τὰ μὲν καὶ φθόνῳ ἀπὸ τῶν πρώτων ἀνδρῶν οὐχ ὑπηρέτησαν αὐτῷ, τὰ
                        δὲ καὶ βουλόμενοι μᾶλλον τούς τε ἄνδρας τοὺς ἐκ τῆς νήσου κομίσασθαι καὶ τὸν
                        πόλεμον καταλῦσαι.</p>
                </div>
                <div
                    n="109"
                    type="chapter">
                    <p>τοῦ δ᾽ αὐτοῦ χειμῶνος μεγαρῆς τε τὰ μακρὰ τείχη, ἃ σφῶν οἱ ἀθηναῖοι εἶχον,
                        κατέσκαψαν ἑλόντες ἐς ἔδαφος, καὶ βρασίδας μετὰ τὴν ἀμφιπόλεως ἅλωσιν ἔχων
                        τοὺς ξυμμάχους στρατεύει ἐπὶ τὴν ἀκτὴν καλουμένην. ἔστι δὲ ἀπὸ τοῦ βασιλέως
                        διορύγματος ἔσω προύχουσα, καὶ ὁ ἄθως αὐτῆς ὄρος ὑψηλὸν τελευτᾷ ἐς τὸ
                        αἰγαῖον πέλαγος. πόλεις δὲ ἔχει σάνην μὲν ἀνδρίων ἀποικίαν παρ᾽ αὐτὴν τὴν
                        διώρυχα, ἐς τὸ πρὸς εὔβοιαν πέλαγος τετραμμένην, τὰς δὲ ἄλλας θυσσὸν καὶ
                        κλεωνὰς καὶ ἀκροθῴους καὶ ὀλόφυξον καὶ δῖον· αἳ οἰκοῦνται ξυμμείκτοις ἔθνεσι
                        βαρβάρων διγλώσσων, καί τι καὶ χαλκιδικὸν ἔνι βραχύ, τὸ δὲ πλεῖστον
                        πελασγικόν, τῶν καὶ λῆμνόν ποτε καὶ ἀθήνας τυρσηνῶν οἰκησάντων, καὶ
                        βισαλτικὸν καὶ κρηστωνικὸν καὶ ἠδῶνες· κατὰ δὲ μικρὰ πολίσματα οἰκοῦσιν. καὶ
                        οἱ μὲν πλείους προσεχώρησαν τῷ βρασίδᾳ, σάνη δὲ καὶ δῖον ἀντέστη, καὶ αὐτῶν
                        τὴν χώραν ἐμμείνας τῷ στρατῷ ἐδῄου.</p>
                </div>
                <div
                    n="110"
                    type="chapter">
                    <p>ὡς δ᾽ οὐκ ἐσήκουον, εὐθὺς στρατεύει ἐπὶ τορώνην τὴν χαλκιδικήν, κατεχομένην
                        ὑπὸ ἀθηναίων· καὶ αὐτὸν ἄνδρες ὀλίγοι ἐπήγοντο, ἑτοῖμοι ὄντες τὴν πόλιν
                        παραδοῦναι. καὶ ἀφικόμενος νυκτὸς ἔτι καὶ περὶ ὄρθρον τῷ στρατῷ ἐκαθέζετο
                        πρὸς τὸ διοσκόρειον, ὃ ἀπέχει τῆς πόλεως τρεῖς μάλιστα σταδίους. τὴν μὲν οὖν
                        ἄλλην πόλιν τῶν τορωναίων καὶ τοὺς ἀθηναίους τοὺς ἐμφρουροῦντας ἔλαθεν· οἱ
                        δὲ πράσσοντες αὐτῷ εἰδότες ὅτι ἥξοι, καὶ προελθόντες τινὲς αὐτῶν λάθρᾳ
                        ὀλίγοι, ἐτήρουν τὴν πρόσοδον, καὶ ὡς ᾔσθοντο παρόντα, ἐσκομίζουσι παρ᾽
                        αὑτοὺς ἐγχειρίδια ἔχοντας ἄνδρας ψιλοὺς ἑπτά<add>τοσοῦτοι γὰρ μόνοι ἀνδρῶν
                            εἴκοσι τὸ πρῶτον ταχθέντων οὐ κατέδεισαν ἐσελθεῖν· ἦρχε δὲ αὐτῶν
                            λυσίστρατος ὀλύνθιος</add>, οἳ διαδύντες διὰ τοῦ πρὸς τὸ πέλαγος τείχους
                        καὶ λαθόντες τούς τε ἐπὶ τοῦ ἀνωτάτω φυλακτηρίου φρουρούς, οὔσης τῆς πόλεως
                        πρὸς λόφον, ἀναβάντες διέφθειραν καὶ τὴν κατὰ καναστραῖον πυλίδα
                        διῄρουν.</p>
                </div>
                <div
                    n="111"
                    type="chapter">
                    <p>ὁ δὲ βρασίδας τῷ μὲν ἄλλῳ στρατῷ ἡσύχαζεν ὀλίγον προελθών, ἑκατὸν δὲ
                        πελταστὰς προπέμπει, ὅπως, ὁπότε πύλαι τινὲς ἀνοιχθεῖεν καὶ τὸ σημεῖον
                        ἀρθείη ὃ ξυνέκειτο, πρῶτοι ἐσδράμοιεν. καὶ οἱ μὲν χρόνου ἐγγιγνομένου καὶ
                        θαυμάζοντες κατὰ μικρὸν ἔτυχον ἐγγὺς τῆς πόλεως προσελθόντες· οἱ δὲ τῶν
                        τορωναίων ἔνδοθεν παρασκευάζοντες μετὰ τῶν ἐσεληλυθότων, ὡς αὐτοῖς ἥ τε
                        πυλὶς διῄρητο καὶ αἱ κατὰ τὴν ἀγορὰν πύλαι τοῦ μοχλοῦ διακοπέντος ἀνεῴγοντο,
                        πρῶτον μὲν κατὰ τὴν πυλίδα τινὰς περιαγαγόντες ἐσεκόμισαν, ὅπως κατὰ νώτου
                        καὶ ἀμφοτέρωθεν τοὺς ἐν τῇ πόλει οὐδὲν εἰδότας ἐξαπίνης φοβήσειαν, ἔπειτα τὸ
                        σημεῖόν τε τοῦ πυρός, ὡς εἴρητο, ἀνέσχον, καὶ διὰ τῶν κατὰ τὴν ἀγορὰν πυλῶν
                        τοὺς λοιποὺς ἤδη τῶν πελταστῶν ἐσεδέχοντο.</p>
                </div>
                <div
                    n="112"
                    type="chapter">
                    <p>καὶ ὁ βρασίδας ἰδὼν τὸ ξύνθημα ἔθει δρόμῳ, ἀναστήσας τὸν στρατὸν ἐμβοήσαντάς
                        τε ἁθρόον καὶ ἔκπληξιν πολλὴν τοῖς ἐν τῇ πόλει παρασχόντας. καὶ οἱ μὲν κατὰ
                        τὰς πύλας εὐθὺς ἐσέπιπτον, οἱ δὲ κατὰ δοκοὺς τετραγώνους, αἳ ἔτυχον τῷ
                        τείχει πεπτωκότι καὶ οἰκοδομουμένῳ πρὸς λίθων ἀνολκὴν προσκείμεναι. βρασίδας
                        μὲν οὖν καὶ τὸ πλῆθος εὐθὺς ἄνω καὶ ἐπὶ τὰ μετέωρα τῆς πόλεως ἐτράπετο,
                        βουλόμενος κατ᾽ ἄκρας καὶ βεβαίως ἑλεῖν αὐτήν· ὁ δὲ ἄλλος ὅμιλος κατὰ πάντα
                        ὁμοίως ἐσκεδάννυντο.</p>
                </div>
                <div
                    n="113"
                    type="chapter">
                    <p>τῶν δὲ τορωναίων γιγνομένης τῆς ἁλώσεως τὸ μὲν πολὺ οὐδὲν εἰδὸς ἐθορυβεῖτο,
                        οἱ δὲ πράσσοντες καὶ οἷς ταῦτα ἤρεσκε μετὰ τῶν ἐσελθόντων εὐθὺς ἦσαν. οἱ δὲ
                            ἀθηναῖοι<add>ἔτυχον γὰρ ἐν τῇ ἀγορᾷ ὁπλῖται καθεύδοντες ὡς
                            πεντήκοντα</add>ἐπειδὴ ᾔσθοντο, οἱ μέν τινες ὀλίγοι διαφθείρονται ἐν
                        χερσὶν αὐτῶν, τῶν δὲ λοιπῶν οἱ μὲν πεζῇ, οἱ δὲ ἐς τὰς ναῦς, αἳ ἐφρούρουν
                        δύο, καταφυγόντες διασῴζονται ἐς τὴν λήκυθον τὸ φρούριον, ὃ εἶχον αὐτοὶ
                        καταλαβόντες, ἄκρον τῆς πόλεως ἐς τὴν θάλασσαν ἀπειλημμένον ἐν στενῷ ἰσθμῷ.
                        κατέφυγον δὲ καὶ τῶν τορωναίων ἐς αὐτοὺς ὅσοι ἦσαν σφίσιν ἐπιτήδειοι.</p>
                </div>
                <div
                    n="114"
                    type="chapter">
                    <p>γεγενημένης δὲ ἡμέρας ἤδη καὶ βεβαίως τῆς πόλεως ἐχομένης ὁ βρασίδας τοῖς μὲν
                        μετὰ τῶν ἀθηναίων τορωναίοις καταπεφευγόσι κήρυγμα ἐποιήσατο τὸν βουλόμενον
                        ἐπὶ τὰ ἑαυτοῦ ἐξελθόντα ἀδεῶς πολιτεύειν, τοῖς δὲ ἀθηναίοις κήρυκα
                        προσπέμψας ἐξιέναι ἐκέλευεν ἐκ τῆς ληκύθου ὑποσπόνδους καὶ τὰ ἑαυτῶν ἔχοντας
                        ὡς οὔσης χαλκιδέων. οἱ δὲ ἐκλείψειν μὲν οὐκ ἔφασαν, σπείσασθαι δὲ σφίσιν
                        ἐκέλευον ἡμέραν τοὺς νεκροὺς ἀνελέσθαι. ὁ δὲ ἐσπείσατο δύο. ἐν ταύταις δὲ
                        αὐτός τε τὰς ἐγγὺς οἰκίας ἐκρατύνατο καὶ ἀθηναῖοι τὰ σφέτερα. καὶ ξύλλογον
                        τῶν τορωναίων ποιήσας ἔλεξε τοῖς ἐν τῇ ἀκάνθῳ παραπλήσια, ὅτι οὐ δίκαιον εἴη
                        οὔτε τοὺς πράξαντας πρὸς αὐτὸν τὴν λῆψιν τῆς πόλεως χείρους οὐδὲ προδότας
                            ἡγεῖσθαι<add>οὐ γὰρ ἐπὶ δουλείᾳ οὐδὲ χρήμασι πεισθέντας δρᾶσαι τοῦτο,
                            ἀλλ᾽ ἐπὶ ἀγαθῷ καὶ ἐλευθερίᾳ τῆς πόλεως</add>οὔτε τοὺς μὴ μετασχόντας
                        οἴεσθαι μὴ τῶν αὐτῶν τεύξεσθαι· ἀφῖχθαι γὰρ οὐ διαφθερῶν οὔτε πόλιν οὔτε
                        ἰδιώτην οὐδένα. τὸ δὲ κήρυγμα ποιήσασθαι τούτου ἕνεκα τοῖς παρ᾽ ἀθηναίους
                        καταπεφευγόσιν, ὡς ἡγούμενος οὐδὲν χείρους τῇ ἐκείνων φιλία· οὐδ᾽ ἂν σφῶν
                        πειρασαμένους αὐτοὺς<add>τῶν λακεδαιμονίων</add>δοκεῖν ἧσσον, ἀλλὰ πολλῷ
                        μᾶλλον, ὅσῳ δικαιότερα πράσσουσιν, εὔνους ἂν σφίσι γενέσθαι, ἀπειρίᾳ δὲ νῦν
                        πεφοβῆσθαι. τούς τε πάντας παρασκευάζεσθαι ἐκέλευεν ὡς βεβαίους τε ἐσομένους
                        ξυμμάχους καὶ τὸ ἀπὸ τοῦδε ἤδη ὅτι ἂν ἁμαρτάνωσιν αἰτίαν ἕξοντας· τὰ δὲ
                        πρότερα οὐ σφεῖς ἀδικεῖσθαι, ἀλλ᾽ ἐκείνους μᾶλλον ὑπ᾽ ἄλλων κρεισσόνων, καὶ
                        ξυγγνώμην εἶναι εἴ τι ἠναντιοῦντο.</p>
                </div>
                <div
                    n="115"
                    type="chapter">
                    <p>καὶ ὁ μὲν τοιαῦτα εἰπὼν καὶ παραθαρσύνας διελθουσῶν τῶν σπονδῶν τὰς προσβολὰς
                        ἐποιεῖτο τῇ ληκύθῳ· οἱ δὲ ἀθηναῖοι ἠμύνοντό τε ἐκ φαύλου τειχίσματος καὶ ἀπ᾽
                        οἰκιῶν ἐπάλξεις ἐχουσῶν, καὶ μίαν μὲν ἡμέραν ἀπεκρούσαντο· τῇ δ᾽ ὑστεραίᾳ
                        μηχανῆς μελλούσης προσάξεσθαι αὐτοῖς ἀπὸ τῶν ἐναντίων, ἀφ᾽ ἧς πῦρ ἐνήσειν
                        διενοοῦντο ἐς τὰ ξύλινα παραφράγματα, καὶ προσιόντος ἤδη τοῦ στρατεύματος, ᾗ
                        ᾤοντο μάλιστα αὐτοὺς προσκομιεῖν τὴν μηχανὴν καὶ ἦν ἐπιμαχώτατον, πύργον
                        ξύλινον ἐπ᾽ οἴκημα ἀντέστησαν, καὶ ὕδατος ἀμφορέας πολλοὺς καὶ πίθους
                        ἀνεφόρησαν καὶ λίθους μεγάλους, ἄνθρωποί τε πολλοὶ ἀνέβησαν. τὸ δὲ οἴκημα
                        λαβὸν μεῖζον ἄχθος ἐξαπίνης κατερράγη καὶ ψόφου πολλοῦ γενομένου τοὺς μὲν
                        ἐγγὺς καὶ ὁρῶντας τῶν ἀθηναίων ἐλύπησε μᾶλλον ἢ ἐφόβησεν, οἱ δὲ ἄπωθεν, καὶ
                        μάλιστα οἱ διὰ πλείστου, νομίσαντες ταύτῃ ἑαλωκέναι ἤδη τὸ χωρίον, φυγῇ ἐς
                        τὴν θάλασσαν καὶ τὰς ναῦς ὥρμησαν.</p>
                </div>
                <div
                    n="116"
                    type="chapter">
                    <p>καὶ ὁ βρασίδας ὡς ᾔσθετο αὐτοὺς ἀπολείποντάς τε τὰς ἐπάλξεις καὶ τὸ
                        γιγνόμενον ὁρῶν, ἐπιφερόμενος τῷ στρατῷ εὐθὺς τὸ τείχισμα λαμβάνει, καὶ
                        ὅσους ἐγκατέλαβε διέφθειρεν. καὶ οἱ μὲν ἀθηναῖοι τοῖς τε πλοίοις καὶ ταῖς
                        ναυσὶ τούτῳ τῷ τρόπῳ ἐκλιπόντες τὸ χωρίον ἐς παλλήνην διεκομίσθησαν· ὁ δὲ
                            βρασίδας<add>ἔστι γὰρ ἐν τῇ ληκύθῳ ἀθηνᾶς ἱερόν, καὶ ἔτυχε κηρύξας, ὅτε
                            ἔμελλε προσβαλεῖν, τῷ ἐπιβάντι πρώτῳ τοῦ τείχους τριάκοντα μνᾶς ἀργυρίου
                            δώσειν</add>νομίσας ἄλλῳ τινὶ τρόπῳ ἢ ἀνθρωπείῳ τὴν ἅλωσιν γενέσθαι, τάς
                        τε τριάκοντα μνᾶς τῇ θεῷ ἀπέδωκεν ἐς τὸ ἱερὸν καὶ τὴν λήκυθον καθελὼν καὶ
                        ἀνασκευάσας τέμενος ἀνῆκεν ἅπαν. καὶ ὁ μὲν τὸ λοιπὸν τοῦ χειμῶνος ἅ τε εἶχε
                        τῶν χωρίων καθίστατο καὶ τοῖς ἄλλοις ἐπεβούλευεν· καὶ τοῦ χειμῶνος
                        διελθόντος ὄγδοον ἔτος ἐτελεύτα τῷ πολέμῳ.</p>
                </div>
                <div
                    n="117"
                    type="chapter">
                    <p>λακεδαιμόνιοι δὲ καὶ ἀθηναῖοι ἅμα ἦρι τοῦ ἐπιγιγνομένου θέρους εὐθὺς
                        ἐκεχειρίαν ἐποιήσαντο ἐνιαύσιον, νομίσαντες ἀθηναῖοι μὲν οὐκ ἂν ἔτι τὸν
                        βρασίδαν σφῶν προσαποστῆσαι οὐδὲν πρὶν παρασκευάσαιντο καθ᾽ ἡσυχίαν, καὶ
                        ἅμα, εἰ καλῶς σφίσιν ἔχοι, καὶ ξυμβῆναι τὰ πλείω, λακεδαιμόνιοι δὲ ταῦτα
                        τοὺς ἀθηναίους ἡγούμενοι ἅπερ ἐδέδισαν φοβεῖσθαι, καὶ γενομένης ἀνοκωχῆς
                        κακῶν καὶ ταλαιπωρίας μᾶλλον ἐπιθυμήσειν αὐτοὺς πειρασαμένους ξυναλλαγῆναί
                        τε καὶ τοὺς ἄνδρας σφίσιν ἀποδόντας σπονδὰς ποιήσασθαι καὶ ἐς τὸν πλείω
                        χρόνον. τοὺς γὰρ δὴ ἄνδρας περὶ πλέονος ἐποιοῦντο κομίσασθαι, ὡς ἔτι
                        βρασίδας ηὐτύχει· καὶ ἔμελλον ἐπὶ μεῖζον χωρήσαντος αὐτοῦ καὶ ἀντίπαλα
                        καταστήσαντος τῶν μὲν στέρεσθαι, τοῖς δ᾽ ἐκ τοῦ ἴσου ἀμυνόμενοι κινδυνεύσειν
                        καὶ κρατήσειν. γίγνεται οὖν ἐκεχειρία αὐτοῖς τε καὶ τοῖς ξυμμάχοις ἥδε.</p>
                </div>
                <div
                    n="118"
                    type="chapter">
                    <p><quote>περὶ μὲν τοῦ ἱεροῦ καὶ τοῦ μαντείου τοῦ ἀπόλλωνος τοῦ πυθίου δοκεῖ
                            ἡμῖν χρῆσθαι τὸν βουλόμενον ἀδόλως καὶ ἀδεῶς κατὰ τοὺς πατρίους νόμους.
                            τοῖς μὲν λακεδαιμονίοις ταῦτα δοκεῖ καὶ τοῖς ξυμμάχοις τοῖς παροῦσιν·
                            βοιωτοὺς δὲ καὶ φωκέας πείσειν φασὶν ἐς δύναμιν προσκηρυκευόμενοι. περὶ
                            δὲ τῶν χρημάτων τῶν τοῦ θεοῦ ἐπιμέλεσθαι ὅπως τοὺς ἀδικοῦντας
                            ἐξευρήσομεν, ὀρθῶς καὶ δικαίως τοῖς πατρίοις νόμοις χρώμενοι καὶ ὑμεῖς
                            καὶ ἡμεῖς καὶ τῶν ἄλλων οἱ βουλόμενοι, τοῖς πατρίοις νόμοις χρώμενοι
                            πάντες. περὶ μὲν οὖν τούτων ἔδοξε λακεδαιμονίοις καὶ τοῖς ἄλλοις
                            ξυμμάχοις κατὰ ταῦτα· τάδε δὲ ἔδοξε λακεδαιμονίοις καὶ τοῖς ἄλλοις
                            ξυμμάχοις ἐὰν σπονδὰς ποιῶνται οἱ ἀθηναῖοι, ἐπὶ τῆς αὐτῶν μένειν
                            ἑκατέρους ἔχοντας ἅπερ νῦν ἔχομεν, τοὺς μὲν ἐν τῷ κορυφασίῳ ἐντὸς τῆς
                            βουφράδος καὶ τοῦ τομέως μένοντας, τοὺς δὲ ἐν κυθήροις μὴ ἐπιμισγομένους
                            ἐς τὴν ξυμμαχίαν, μήτε ἡμᾶς πρὸς αὐτοὺς μήτε αὐτοὺς πρὸς ἡμᾶς, τοὺς δ᾽
                            ἐν νισαίᾳ καὶ μινῴᾳ μὴ ὑπερβαίνοντας τὴν ὁδὸν τὴν ἀπὸ τῶν πυλῶν τῶν παρὰ
                            τοῦ νίσου ἐπὶ τὸ ποσειδώνιον, ἀπὸ δὲ τοῦ ποσειδωνίου εὐθὺς ἐπὶ τὴν
                            γέφυραν τὴν ἐς μινῴαν<add>μηδὲ μεγαρέας καὶ τοὺς ξυμμάχους ὑπερβαίνειν
                                τὴν ὁδὸν ταύτην</add>καὶ τὴν νῆσον, ἥνπερ ἔλαβον οἱ ἀθηναῖοι,
                            ἔχοντας, μηδὲ ἐπιμισγομένους μηδετέρους μηδετέρωσε, καὶ τὰ ἐν τροιζῆνι,
                            ὅσαπερ νῦν ἔχουσι, καθ᾽ ἃ ξυνέθεντο πρὸς ἀθηναίους· καὶ τῇ θαλάσσῃ
                            χρωμένους, ὅσα ἂν κατὰ τὴν ἑαυτῶν καὶ κατὰ τὴν ξυμμαχίαν, λακεδαιμονίους
                            καὶ τοὺς ξυμμάχους πλεῖν μὴ μακρᾷ νηί, ἄλλῳ δὲ κωπήρει πλοίῳ, ἐς
                            πεντακόσια τάλαντα ἄγοντι μέτρα. κήρυκι δὲ καὶ πρεσβείᾳ καὶ ἀκολούθοις,
                            ὁπόσοις ἂν δοκῇ, περὶ καταλύσεως τοῦ πολέμου καὶ δικῶν ἐς πελοπόννησον
                            καὶ ἀθήναζε σπονδὰς εἶναι ἰοῦσι καὶ ἀπιοῦσι καὶ κατὰ γῆν καὶ κατὰ
                            θάλασσαν. τοὺς δὲ αὐτομόλους μὴ δέχεσθαι ἐν τούτῳ τῷ χρόνῳ, μήτε
                            ἐλεύθερον μήτε δοῦλον, μήτε ὑμᾶς μήτε ἡμᾶς. δίκας τε διδόναι ὑμᾶς τε
                            ἡμῖν καὶ ἡμᾶς ὑμῖν κατὰ τὰ πάτρια, τὰ ἀμφίλογα δίκῃ διαλύοντας ἄνευ
                            πολέμου. τοῖς μὲν λακεδαιμονίοις καὶ τοῖς ξυμμάχοις ταῦτα δοκεῖ· εἰ δέ
                            τι ὑμῖν εἴτε κάλλιον εἴτε δικαιότερον τούτων δοκεῖ εἶναι, ἰόντες ἐς
                            λακεδαίμονα διδάσκετε· οὐδενὸς γὰρ ἀποστήσονται, ὅσα ἂν δίκαια λέγητε,
                            οὔτε οἱ λακεδαιμόνιοι οὔτε οἱ ξύμμαχοι. οἱ δὲ ἰόντες τέλος ἔχοντες
                            ἰόντων, ᾗπερ καὶ ὑμεῖς ἡμᾶς κελεύετε. αἱ δὲ σπονδαὶ ἐνιαυτὸν
                            ἔσονται.</quote></p>
                    <p><quote>ἔδοξεν τῷ δήμῳ. ἀκαμαντὶς ἐπρυτάνευε, φαίνιππος ἐγραμμάτευε, νικιάδης
                            ἐπεστάτει. λάχης εἶπε, τύχῃ ἀγαθῇ τῇ ἀθηναίων, ποιεῖσθαι τὴν ἐκεχειρίαν
                            καθ᾽ ἃ ξυγχωροῦσι λακεδαιμόνιοι καὶ οἱ ξύμμαχοι αὐτῶν καὶ ὡμολόγησαν ἐν
                            τῷ δήμῳ· τὴν<add>δ᾽</add>ἐκεχειρίαν εἶναι ἐνιαυτόν, ἄρχειν δὲ τήνδε τὴν
                            ἡμέραν, τετράδα ἐπὶ δέκα τοῦ ἐλαφηβολιῶνος μηνός. ἐν τούτῳ τῷ χρόνῳ
                            ἰόντας ὡς ἀλλήλους πρέσβεις καὶ κήρυκας ποιεῖσθαι τοὺς λόγους, καθ᾽ ὅτι
                            ἔσται ἡ κατάλυσις τοῦ πολέμου. ἐκκλησίαν δὲ ποιήσαντας τοὺς στρατηγοὺς
                            καὶ τοὺς πρυτάνεις πρῶτον περὶ τῆς εἰρήνης … βουλεύσασθαι ἀθηναίους καθ᾽
                            ὅτι ἂν ἐσίῃ ἡ πρεσβεία περὶ τῆς καταλύσεως τοῦ πολέμου. σπείσασθαι δὲ
                            αὐτίκα μάλα τὰς πρεσβείας ἐν τῷ δήμῳ τὰς παρούσας ἦ μὴν ἐμμενεῖν ἐν ταῖς
                            σπονδαῖς τὸν ἐνιαυτόν.</quote></p>
                </div>
                <div
                    n="119"
                    type="chapter">
                    <p><quote>ταῦτα ξυνέθεντο λακεδαιμόνιοι<add>καὶ ὤμοσαν</add>καὶ οἱ ξύμμαχοι
                            ἀθηναίοις καὶ τοῖς ξυμμάχοις μηνὸς ἐν λακεδαίμονι γεραστίου δωδεκάτῃ.
                            ξυνετίθεντο δὲ καὶ ἐσπένδοντο λακεδαιμονίων μὲν οἵδε· ταῦρος ἐχετιμίδα,
                            ἀθήναιος περικλείδα, φιλοχαρίδας ἐρυξιλαΐδα· κορινθίων δὲ αἰνέας ὠκύτου,
                            εὐφαμίδας ἀριστωνύμου· σικυωνίων δὲ δαμότιμος ναυκράτους, ὀνάσιμος
                            μεγακλέους· μεγαρέων δὲ νίκασος κεκάλου, μενεκράτης ἀμφιδώρου·
                            ἐπιδαυρίων δὲ ἀμφίας εὐπαιΐδα· ἀθηναίων δὲ οἱ στρατηγοὶ νικόστρατος
                            διειτρέφους, νικίας νικηράτου, αὐτοκλῆς τολμαίου</quote>.</p>
                    <p>ἡ μὲν δὴ ἐκεχειρία αὕτη ἐγένετο, καὶ ξυνῇσαν ἐν αὐτῇ περὶ τῶν μειζόνων
                        σπονδῶν διὰ παντὸς ἐς λόγους.</p>
                </div>
                <div
                    n="120"
                    type="chapter">
                    <p>περὶ δὲ τὰς ἡμέρας ταύτας αἷς ἐπήρχοντο σκιώνη ἐν τῇ παλλήνῃ πόλις ἀπέστη ἀπ᾽
                        ἀθηναίων πρὸς βρασίδαν. φασὶ δὲ οἱ σκιωναῖοι πελληνῆς μὲν εἶναι ἐκ
                        πελοποννήσου, πλέοντας δ᾽ ἀπὸ τροίας σφῶν τοὺς πρώτους κατενεχθῆναι ἐς τὸ
                        χωρίον τοῦτο τῷ χειμῶνι ᾧ ἐχρήσαντο ἀχαιοί, καὶ αὐτοῦ οἰκῆσαι. ἀποστᾶσι δ᾽
                        αὐτοῖς ὁ βρασίδας διέπλευσε νυκτὸς ἐς τὴν σκιώνην, τριήρει μὲν φιλίᾳ
                        προπλεούσῃ, αὐτὸς δὲ ἐν κελητίῳ ἄπωθεν ἐφεπόμενος, ὅπως, εἰ μέν τινι τοῦ
                        κέλητος μείζονι πλοίῳ περιτυγχάνοι, ἡ τριήρης ἀμύνοι αὐτῷ, ἀντιπάλου δὲ
                        ἄλλης τριήρους ἐπιγενομένης οὐ πρὸς τὸ ἔλασσον νομίζων τρέψεσθαι, ἀλλ᾽ ἐπὶ
                        τὴν ναῦν, καὶ ἐν τούτῳ αὑτὸν διασώσειν. περαιωθεὶς δὲ καὶ ξύλλογον ποιήσας
                        τῶν σκιωναίων ἔλεγεν ἅ τε ἐν τῇ ἀκάνθῳ καὶ τορώνῃ, καὶ προσέτι φάσκων
                        ἀξιωτάτους αὐτοὺς εἶναι ἐπαίνου, οἵτινες τῆς παλλήνης ἐν τῷ ἰσθμῷ
                        ἀπειλημμένης ὑπὸ ἀθηναίων ποτείδαιαν ἐχόντων καὶ ὄντες οὐδὲν ἄλλο ἢ νησιῶται
                        αὐτεπάγγελτοι ἐχώρησαν πρὸς τὴν ἐλευθερίαν καὶ οὐκ ἀνέμειναν ἀτολμίᾳ ἀνάγκην
                        σφίσι προσγενέσθαι περὶ τοῦ φανερῶς οἰκείου ἀγαθοῦ· σημεῖόν τ᾽ εἶναι τοῦ καὶ
                        ἄλλο τι ἂν αὐτοὺς τῶν μεγίστων ἀνδρείως ὑπομεῖναι· εἴ τε θήσεται κατὰ νοῦν
                        τὰ πράγματα, πιστοτάτους τε τῇ ἀληθείᾳ ἡγήσεσθαι αὐτοὺς λακεδαιμονίων φίλους
                        καὶ τἆλλα τιμήσειν.</p>
                </div>
                <div
                    n="121"
                    type="chapter">
                    <p>καὶ οἱ μὲν σκιωναῖοι ἐπήρθησάν τε τοῖς λόγοις καὶ θαρσήσαντες πάντες ὁμοίως,
                        καὶ οἷς πρότερον μὴ ἤρεσκε τὰ πρασσόμενα, τόν τε πόλεμον διενοοῦντο προθύμως
                        οἴσειν καὶ τὸν βρασίδαν τά τ᾽ ἄλλα καλῶς ἐδέξαντο καὶ δημοσίᾳ μὲν χρυσῷ
                        στεφάνῳ ἀνέδησαν ὡς ἐλευθεροῦντα τὴν ἑλλάδα, ἰδίᾳ δὲ ἐταινίουν τε καὶ
                        προσήρχοντο ὥσπερ ἀθλητῇ. ὁ δὲ τό τε παραυτίκα φυλακήν τινα αὐτοῖς
                        ἐγκαταλιπὼν διέβη πάλιν καὶ ὕστερον οὐ πολλῷ στρατιὰν πλείω ἐπεραίωσε,
                        βουλόμενος μετ᾽ αὐτῶν τῆς τε μένδης καὶ τῆς ποτειδαίας ἀποπειρᾶσαι,
                        ἡγούμενος καὶ τοὺς ἀθηναίους βοηθῆσαι ἂν ὡς ἐς νῆσον καὶ βουλόμενος φθάσαι·
                        καί τι αὐτῷ καὶ ἐπράσσετο ἐς τὰς πόλεις ταύτας προδοσίας πέρι.</p>
                </div>
                <div
                    n="122"
                    type="chapter">
                    <p>καὶ ὁ μὲν ἔμελλεν ἐγχειρήσειν ταῖς πόλεσι ταύταις, ἐν τούτῳ δὲ τριήρει οἱ τὴν
                        ἐκεχειρίαν περιαγγέλλοντες ἀφικνοῦνται παρ᾽ αὐτόν, ἀθηναίων μὲν ἀριστώνυμος,
                        λακεδαιμονίων δὲ ἀθήναιος. καὶ ἡ μὲν στρατιὰ πάλιν διέβη ἐς τορώνην, οἱ δὲ
                        τῷ βρασίδᾳ ἀνήγγελλον τὴν ξυνθήκην, καὶ ἐδέξαντο πάντες οἱ ἐπὶ θρᾴκης
                        ξύμμαχοι λακεδαιμονίων τὰ πεπραγμένα. ἀριστώνυμος δὲ τοῖς μὲν ἄλλοις
                        κατῄνει, σκιωναίους δὲ αἰσθόμενος ἐκ λογισμοῦ τῶν ἡμερῶν ὅτι ὕστερον
                        ἀφεστήκοιεν, οὐκ ἔφη ἐνσπόνδους ἔσεσθαι. βρασίδας δὲ ἀντέλεγε πολλά, ὡς
                        πρότερον, καὶ οὐκ ἀφίει τὴν πόλιν. ὡς δ᾽ ἀπήγγελλεν ἐς τὰς ἀθήνας ὁ
                        ἀριστώνυμος περὶ αὐτῶν, οἱ ἀθηναῖοι εὐθὺς ἑτοῖμοι ἦσαν στρατεύειν ἐπὶ τὴν
                        σκιώνην. οἱ δὲ λακεδαιμόνιοι πρέσβεις πέμψαντες παραβήσεσθαι ἔφασαν αὐτοὺς
                        τὰς σπονδάς, καὶ τῆς πόλεως ἀντεποιοῦντο βρασίδᾳ πιστεύοντες, δίκῃ τε
                        ἑτοῖμοι ἦσαν περὶ αὐτῆς κρίνεσθαι. οἱ δὲ δίκῃ μὲν οὐκ ἤθελον κινδυνεύειν,
                        στρατεύειν δὲ ὡς τάχιστα, ὀργὴν ποιούμενοι εἰ καὶ οἱ ἐν ταῖς νήσοις ἤδη
                        ὄντες ἀξιοῦσι σφῶν ἀφίστασθαι, τῇ κατὰ γῆν λακεδαιμονίων ἰσχύι ἀνωφελεῖ
                        πιστεύοντες. εἶχε δὲ καὶ ἡ ἀλήθεια περὶ τῆς ἀποστάσεως μᾶλλον ᾗ οἱ ἀθηναῖοι
                        ἐδικαίουν· δύο γὰρ ἡμέραις ὕστερον ἀπέστησαν οἱ σκιωναῖοι. ψήφισμά τ᾽ εὐθὺς
                        ἐποιήσαντο, κλέωνος γνώμῃ πεισθέντες, σκιωναίους ἐξελεῖν τε καὶ ἀποκτεῖναι.
                        καὶ τἆλλα ἡσυχάζοντες ἐς τοῦτο παρεσκευάζοντο.</p>
                </div>
                <div
                    n="123"
                    type="chapter">
                    <p>ἐν τούτῳ δὲ μένδη ἀφίσταται αὐτῶν, πόλις ἐν τῇ παλλήνῃ, ἐρετριῶν ἀποικία. καὶ
                        αὐτοὺς ἐδέξατο ὁ βρασίδας, οὐ νομίζων ἀδικεῖν, ὅτι ἐν τῇ ἐκεχειρίᾳ φανερῶς
                        προσεχώρησαν· ἔστι γὰρ ἃ καὶ αὐτὸς ἐνεκάλει τοῖς ἀθηναίοις παραβαίνειν τὰς
                        σπονδάς. δι᾽ ὃ καὶ οἱ μενδαῖοι μᾶλλον ἐτόλμησαν, τήν τε τοῦ βρασίδου γνώμην
                        ὁρῶντες ἑτοίμην, τεκμαιρόμενοι καὶ ἀπὸ τῆς σκιώνης ὅτι οὐ προυδίδου, καὶ ἅμα
                        τῶν πρασσόντων σφίσιν ὀλίγων τε ὄντων καὶ ὡς τότε ἐμέλλησαν οὐκέτι ἀνέντων,
                        ἀλλὰ περὶ σφίσιν αὐτοῖς φοβουμένων τὸ κατάδηλον καὶ καταβιασαμένων παρὰ
                        γνώμην τοὺς πολλούς. οἱ δὲ ἀθηναῖοι εὐθὺς πυθόμενοι, πολλῷ ἔτι μᾶλλον
                        ὀργισθέντες παρεσκευάζοντο ἐπ᾽ ἀμφοτέρας τὰς πόλεις. καὶ βρασίδας
                        προσδεχόμενος τὸν ἐπίπλουν αὐτῶν ὑπεκκομίζει ἐς ὄλυνθον τὴν χαλκιδικὴν
                        παῖδας καὶ γυναῖκας τῶν σκιωναίων καὶ μενδαίων, καὶ τῶν πελοποννησίων αὐτοῖς
                        πεντακοσίους ὁπλίτας διέπεμψε καὶ πελταστὰς τριακοσίους χαλκιδέων, ἄρχοντά
                        τε τῶν ἁπάντων πολυδαμίδαν. καὶ οἱ μὲν τὰ περὶ σφᾶς αὐτούς, ὡς ἐν τάχει
                        παρεσομένων τῶν ἀθηναίων, κοινῇ ηὐτρεπίζοντο.</p>
                </div>
                <div
                    n="124"
                    type="chapter">
                    <p>βρασίδας δὲ καὶ περδίκκας ἐν τούτῳ στρατεύουσιν ἅμα ἐπὶ ἀρραβαῖον τὸ δεύτερον
                        ἐς λύγκον. καὶ ἦγον ὁ μὲν ὧν ἐκράτει μακεδόνων τὴν δύναμιν καὶ τῶν
                        ἐνοικούντων ἑλλήνων ὁπλίτας, ὁ δὲ πρὸς τοῖς αὐτοῦ περιλοίποις τῶν
                        πελοποννησίων χαλκιδέας καὶ ἀκανθίους καὶ τῶν ἄλλων κατὰ δύναμιν ἑκάστων.
                        ξύμπαν δὲ τὸ ὁπλιτικὸν τῶν ἑλλήνων τρισχίλιοι μάλιστα, ἱππῆς δ᾽ οἱ πάντες
                        ἠκολούθουν μακεδόνων ξὺν χαλκιδεῦσιν ὀλίγου ἐς χιλίους, καὶ ἄλλος ὅμιλος τῶν
                        βαρβάρων πολύς. ἐσβαλόντες δὲ ἐς τὴν ἀρραβαίου καὶ εὑρόντες
                        ἀντεστρατοπεδευμένους αὑτοῖς τοὺς λυγκηστὰς ἀντεκαθέζοντο καὶ αὐτοί. καὶ
                        ἐχόντων τῶν μὲν πεζῶν λόφον ἑκατέρωθεν, πεδίου δὲ τοῦ μέσου ὄντος, οἱ ἱππῆς
                        ἐς αὐτὸ καταδραμόντες ἱππομάχησαν πρῶτα ἀμφοτέρων, ἔπειτα δὲ καὶ ὁ βρασίδας
                        καὶ ὁ περδίκκας, προελθόντων προτέρων ἀπὸ τοῦ λόφου μετὰ τῶν ἱππέων τῶν
                        λυγκηστῶν ὁπλιτῶν καὶ ἑτοίμων ὄντων μάχεσθαι, ἀντεπαγαγόντες καὶ αὐτοὶ
                        ξυνέβαλον καὶ ἔτρεψαν τοὺς λυγκηστάς, καὶ πολλοὺς μὲν διέφθειραν, οἱ δὲ
                        λοιποὶ διαφυγόντες πρὸς τὰ μετέωρα ἡσύχαζον. μετὰ δὲ τοῦτο τροπαῖον
                        στήσαντες δύο μὲν ἢ τρεῖς ἡμέρας ἐπέσχον, τοὺς ἰλλυριοὺς μένοντες, οἳ ἔτυχον
                        τῷ περδίκκᾳ μισθοῦ μέλλοντες ἥξειν· ἔπειτα ὁ περδίκκας ἐβούλετο προϊέναι ἐπὶ
                        τὰς τοῦ ἀρραβαίου κώμας καὶ μὴ καθῆσθαι, βρασίδας δὲ τῆς τε μένδης
                        περιορώμενος, μὴ τῶν ἀθηναίων πρότερον ἐπιπλευσάντων τι πάθῃ, καὶ ἅμα τῶν
                        ἰλλυριῶν οὐ παρόντων, οὐ πρόθυμος ἦν, ἀλλὰ ἀναχωρεῖν μᾶλλον.</p>
                </div>
                <div
                    n="125"
                    type="chapter">
                    <p>καὶ ἐν τούτῳ διαφερομένων αὐτῶν ἠγγέλθη ὅτι οἱ ἰλλυριοὶ μετ᾽ ἀρραβαίου
                        προδόντες περδίκκαν γεγένηνται· ὥστε ἤδη ἀμφοτέροις μὲν δοκοῦν ἀναχωρεῖν διὰ
                        τὸ δέος αὐτῶν ὄντων ἀνθρώπων μαχίμων, κυρωθὲν δὲ οὐδὲν ἐκ τῆς διαφορᾶς
                        ὁπηνίκα χρὴ ὁρμᾶσθαι, νυκτός τε ἐπιγενομένης, οἱ μὲν μακεδόνες καὶ τὸ πλῆθος
                        τῶν βαρβάρων εὐθὺς φοβηθέντες, ὅπερ φιλεῖ μεγάλα στρατόπεδα ἀσαφῶς
                        ἐκπλήγνυσθαι, καὶ νομίσαντες πολλαπλασίους μὲν ἢ ἦλθον ἐπιέναι, ὅσον δὲ οὔπω
                        παρεῖναι, καταστάντες ἐς αἰφνίδιον φυγὴν ἐχώρουν ἐπ᾽ οἴκου, καὶ τὸν
                        περδίκκαν τὸ πρῶτον οὐκ αἰσθανόμενον, ὡς ἔγνω, ἠνάγκασαν πρὶν τὸν βρασίδαν
                            ἰδεῖν<add>ἄπωθεν γὰρ πολὺ ἀλλήλων ἐστρατοπεδεύοντο</add>προαπελθεῖν.
                        βρασίδας δὲ ἅμα τῇ ἕῳ ὡς εἶδε τοὺς μακεδόνας προκεχωρηκότας τούς τε
                        ἰλλυριοὺς καὶ τὸν ἀρραβαῖον μέλλοντας ἐπιέναι, ξυναγαγὼν καὶ αὐτὸς ἐς
                        τετράγωνον τάξιν τοὺς ὁπλίτας καὶ τὸν ψιλὸν ὅμιλον ἐς μέσον λαβὼν διενοεῖτο
                        ἀναχωρεῖν. ἐκδρόμους δέ, εἴ πῃ προσβάλλοιεν αὐτοῖς, ἔταξε τοὺς νεωτάτους,
                        καὶ αὐτὸς λογάδας ἔχων τριακοσίους τελευταῖος γνώμην εἶχεν ὑποχωρῶν τοῖς τῶν
                        ἐναντίων πρώτοις προσκεισομένοις ἀνθιστάμενος ἀμύνεσθαι. καὶ πρὶν τοὺς
                        πολεμίους ἐγγὺς εἶναι, ὡς διὰ ταχέων παρεκελεύσατο τοῖς στρατιώταις
                        τοιάδε.</p>
                </div>
                <div
                    n="126"
                    type="chapter">
                    <p><quote>εἰ μὲν μὴ ὑπώπτευον, ἄνδρες πελοποννήσιοι, ὑμᾶς τῷ τε μεμονῶσθαι καὶ
                            ὅτι βάρβαροι οἱ ἐπιόντες καὶ πολλοὶ ἔκπληξιν ἔχειν, οὐκ ἂν ὁμοίως
                            διδαχὴν ἅμα τῇ παρακελεύσει ἐποιούμην· νῦν δὲ πρὸς μὲν τὴν ἀπόλειψιν τῶν
                            ἡμετέρων καὶ τὸ πλῆθος τῶν ἐναντίων βραχεῖ ὑπομνήματι καὶ παραινέσει τὰ
                            μέγιστα πειράσομαι πείθειν. ἀγαθοῖς γὰρ εἶναι ὑμῖν προσήκει τὰ πολέμια
                            οὐ διὰ ξυμμάχων παρουσίαν ἑκάστοτε, ἀλλὰ δι᾽ οἰκείαν ἀρετήν, καὶ μηδὲν
                            πλῆθος πεφοβῆσθαι ἑτέρων, οἵ γε μηδὲ ἀπὸ πολιτειῶν τοιούτων ἥκετε, ἐν
                            αἷς οὐ πολλοὶ ὀλίγων ἄρχουσιν, ἀλλὰ πλεόνων μᾶλλον ἐλάσσους, οὐκ ἄλλῳ
                            τινὶ κτησάμενοι τὴν δυναστείαν ἢ τῷ μαχόμενοι κρατεῖν. βαρβάρους δὲ οὓς
                            νῦν ἀπειρίᾳ δέδιτε μαθεῖν χρή, ἐξ ὧν τε προηγώνισθε τοῖς μακεδόσιν αὐτῶν
                            καὶ ἀφ᾽ ὧν ἐγὼ εἰκάζω τε καὶ ἄλλων ἀκοῇ ἐπίσταμαι, οὐ δεινοὺς ἐσομένους.
                            καὶ γὰρ ὅσα μὲν τῷ ὄντι ἀσθενῆ ὄντα τῶν πολεμίων δόκησιν ἔχει ἰσχύος,
                            διδαχὴ ἀληθὴς προσγενομένη περὶ αὐτῶν ἐθάρσυνε μᾶλλον τοὺς ἀμυνομένους·
                            οἷς δὲ βεβαίως τι πρόσεστιν ἀγαθόν, μὴ προειδώς τις ἂν αὐτοῖς
                            τολμηρότερον προσφέροιτο. οὗτοι δὲ τὴν μέλλησιν μὲν ἔχουσι τοῖς ἀπείροις
                            φοβεράν· καὶ γὰρ πλήθει ὄψεως δεινοὶ καὶ βοῆς μεγέθει ἀφόρητοι, ἥ τε διὰ
                            κενῆς ἐπανάσεισις τῶν ὅπλων ἔχει τινὰ δήλωσιν ἀπειλῆς. προσμεῖξαι δὲ
                            τοῖς ὑπομένουσιν αὐτὰ οὐχ ὁμοῖοι· οὔτε γὰρ τάξιν ἔχοντες αἰσχυνθεῖεν ἂν
                            λιπεῖν τινὰ χώραν βιαζόμενοι ἥ τε φυγὴ καὶ ἡ ἔφοδος αὐτῶν ἴσην ἔχουσα
                            δόξαν τοῦ καλοῦ ἀνεξέλεγκτον καὶ τὸ ἀνδρεῖον ἔχει<add>αὐτοκράτωρ δὲ μάχη
                                μάλιστ᾽ ἂν καὶ πρόφασιν τοῦ σῴζεσθαί τινι πρεπόντως πορίσειε</add>,
                            τοῦ τε ἐς χεῖρας ἐλθεῖν πιστότερον τὸ ἐκφοβῆσαι ὑμᾶς ἀκινδύνως ἡγοῦνται·
                            ἐκείνῳ γὰρ ἂν πρὸ τούτου ἐχρῶντο. σαφῶς τε πᾶν τὸ προϋπάρχον δεινὸν ἀπ᾽
                            αὐτῶν ὁρᾶτε ἔργῳ μὲν βραχὺ ὄν, ὄψει δὲ καὶ ἀκοῇ κατασπέρχον. ὃ
                            ὑπομείναντες ἐπιφερόμενον καί, ὅταν καιρὸς ᾖ, κόσμῳ καὶ τάξει αὖθις
                            ὑπαγαγόντες, ἔς τε τὸ ἀσφαλὲς θᾶσσον ἀφίζεσθε καὶ γνώσεσθε τὸ λοιπὸν ὅτι
                            οἱ τοιοῦτοι ὄχλοι τοῖς μὲν τὴν πρώτην ἔφοδον δεξαμένοις ἄπωθεν ἀπειλαῖς
                            τὸ ἀνδρεῖον μελλήσει ἐπικομποῦσιν, οἳ δ᾽ ἂν εἴξωσιν αὐτοῖς, κατὰ πόδας
                            τὸ εὔψυχον ἐν τῷ ἀσφαλεῖ ὀξεῖς ἐνδείκνυνται.</quote></p>
                </div>
                <div
                    n="127"
                    type="chapter">
                    <p>τοιαῦτα ὁ βρασίδας παραινέσας ὑπῆγε τὸ στράτευμα. οἱ δὲ βάρβαροι ἰδόντες
                        πολλῇ βοῇ καὶ θορύβῳ προσέκειντο, νομίσαντες φεύγειν τε αὐτὸν καὶ
                        καταλαβόντες διαφθερεῖν. καὶ ὡς αὐτοῖς αἵ τε ἐκδρομαὶ ὅπῃ προσπίπτοιεν
                        ἀπήντων καὶ αὐτὸς ἔχων τοὺς λογάδας ἐπικειμένους ὑφίστατο, τῇ τε πρώτῃ ὁρμῇ
                        παρὰ γνώμην ἀντέστησαν καὶ τὸ λοιπὸν ἐπιφερομένους μὲν δεχόμενοι ἠμύνοντο,
                        ἡσυχαζόντων δὲ αὐτοὶ ὑπεχώρουν, τότε δὴ τῶν μετὰ τοῦ βρασίδου ἑλλήνων ἐν τῇ
                        εὐρυχωρίᾳ οἱ πολλοὶ τῶν βαρβάρων ἀπέσχοντο, μέρος δέ τι καταλιπόντες αὐτοῖς
                        ἐπακολουθοῦν προσβάλλειν, οἱ λοιποὶ χωρήσαντες δρόμῳ ἐπί τε τοὺς φεύγοντας
                        τῶν μακεδόνων οἷς ἐντύχοιεν ἔκτεινον καὶ τὴν ἐσβολήν, ἥ ἐστι μεταξὺ δυοῖν
                        λόφοιν στενὴ ἐς τὴν ἀρραβαίου, φθάσαντες προκατέλαβον, εἰδότες οὐκ οὖσαν
                        ἄλλην τῷ βρασίδᾳ ἀναχώρησιν. καὶ προσιόντος αὐτοῦ ἐς αὐτὸ ἤδη τὸ ἄπορον τῆς
                        ὁδοῦ κυκλοῦνται ὡς ἀποληψόμενοι.</p>
                </div>
                <div
                    n="128"
                    type="chapter">
                    <p>ὁ δὲ γνοὺς προεῖπε τοῖς μεθ᾽ αὑτοῦ τριακοσίοις, ὃν ᾤετο μᾶλλον ἂν ἑλεῖν τῶν
                        λόφων, χωρήσαντας πρὸς αὐτὸν δρόμῳ, ὡς τάχιστα ἕκαστος δύναται, ἄνευ τάξεως,
                        πειρᾶσαι ἀπ᾽ αὐτοῦ ἐκκροῦσαι τοὺς ἤδη ἐπόντας βαρβάρους, πρὶν καὶ τὴν πλέονα
                        κύκλωσιν σφῶν αὐτόσε προσμεῖξαι. καὶ οἱ μὲν προσπεσόντες ἐκράτησάν τε τῶν
                        ἐπὶ τοῦ λόφου, καὶ ἡ πλείων ἤδη στρατιὰ τῶν ἑλλήνων ῥᾷον πρὸς αὐτὸν
                        ἐπορεύοντο· οἱ γὰρ βάρβαροι καὶ ἐφοβήθησαν, τῆς τροπῆς αὐτοῖς ἐνταῦθα
                        γενομένης σφῶν ἀπὸ τοῦ μετεώρου, καὶ ἐς τὸ πλέον οὐκέτ᾽ ἐπηκολούθουν,
                        νομίζοντες καὶ ἐν μεθορίοις εἶναι αὐτοὺς ἤδη καὶ διαπεφευγέναι. βρασίδας δὲ
                        ὡς ἀντελάβετο τῶν μετεώρων, κατὰ ἀσφάλειαν μᾶλλον ἰὼν αὐθημερὸν ἀφικνεῖται
                        ἐς ἄρνισαν πρῶτον τῆς περδίκκου ἀρχῆς. καὶ αὐτοὶ ὀργιζόμενοι οἱ στρατιῶται
                        τῇ προαναχωρήσει τῶν μακεδόνων, ὅσοις ἐνέτυχον κατὰ τὴν ὁδὸν ζεύγεσιν αὐτῶν
                        βοεικοῖς ἢ εἴ τινι σκεύει ἐκπεπτωκότι, οἷα ἐν νυκτερινῇ καὶ φοβερᾷ
                        ἀναχωρήσει εἰκὸς ἦν ξυμβῆναι, τὰ μὲν ὑπολύοντες κατέκοπτον, τῶν δὲ οἰκείωσιν
                        ἐποιοῦντο. ἀπὸ τούτου τε πρῶτον περδίκκας βρασίδαν τε πολέμιον ἐνόμισε καὶ
                        ἐς τὸ λοιπὸν πελοποννησίων τῇ μὲν γνώμῃ δι᾽ ἀθηναίους οὐ ξύνηθες μῖσος εἶχε,
                        τῶν δὲ ἀναγκαίων ξυμφόρων διαναστὰς ἔπρασσεν ὅτῳ τρόπῳ τάχιστα τοῖς μὲν
                        ξυμβήσεται, τῶν δὲ ἀπαλλάξεται.</p>
                </div>
                <div
                    n="129"
                    type="chapter">
                    <p>βρασίδας δὲ ἀναχωρήσας ἐκ μακεδονίας ἐς τορώνην καταλαμβάνει ἀθηναίους μένδην
                        ἤδη ἔχοντας, καὶ αὐτοῦ ἡσυχάζων ἐς μὲν τὴν παλλήνην ἀδύνατος ἤδη ἐνόμιζεν
                        εἶναι διαβὰς τιμωρεῖν, τὴν δὲ τορώνην ἐν φυλακῇ εἶχεν. ὑπὸ γὰρ τὸν αὐτὸν
                        χρόνον τοῖς ἐν τῇ λύγκῳ ἐξέπλευσαν ἐπί τε τὴν μένδην καὶ τὴν σκιώνην οἱ
                        ἀθηναῖοι, ὥσπερ παρεσκευάζοντο, ναυσὶ μὲν πεντήκοντα, ὧν ἦσαν δέκα χῖαι,
                        ὁπλίταις δὲ χιλίοις ἑαυτῶν καὶ τοξόταις ἑξακοσίοις καὶ θρᾳξὶ μισθωτοῖς
                        χιλίοις καὶ ἄλλοις τῶν αὐτόθεν ξυμμάχων πελτασταῖς· ἐστρατήγει δὲ νικίας ὁ
                        νικηράτου καὶ νικόστρατος ὁ διειτρέφους. ἄραντες δὲ ἐκ ποτειδαίας ταῖς ναυσὶ
                        καὶ σχόντες κατὰ τὸ ποσειδώνιον ἐχώρουν ἐς τοὺς μενδαίους. οἱ δὲ αὐτοί τε
                        καὶ σκιωναίων τριακόσιοι βεβοηθηκότες πελοποννησίων τε οἱ ἐπίκουροι,
                            ξύμπαντες<add>δὲ</add>ἑπτακόσιοι ὁπλῖται, καὶ πολυδαμίδας ὁ ἄρχων αὐτῶν,
                        ἔτυχον ἐξεστρατοπεδευμένοι ἔξω τῆς πόλεως ἐπὶ λόφου καρτεροῦ. καὶ αὐτοῖς
                        νικίας μὲν μεθωναίους τε ἔχων εἴκοσι καὶ ἑκατὸν ψιλοὺς καὶ λογάδας τῶν
                        ἀθηναίων ὁπλιτῶν ἑξήκοντα καὶ τοὺς τοξότας ἅπαντας κατὰ ἀτραπόν τινα τοῦ
                        λόφου πειρώμενος προσβῆναι καὶ τραυματιζόμενος ὑπ᾽ αὐτῶν οὐκ ἐδυνήθη
                        βιάσασθαι· νικόστρατος δὲ ἄλλῃ ἐφόδῳ ἐκ πλέονος παντὶ τῷ ἄλλῳ στρατοπέδῳ
                        ἐπιὼν τῷ λόφῳ ὄντι δυσπροσβάτῳ καὶ πάνυ ἐθορυβήθη, καὶ ἐς ὀλίγον ἀφίκετο πᾶν
                        τὸ στράτευμα τῶν ἀθηναίων νικηθῆναι. καὶ ταύτῃ μὲν τῇ ἡμέρᾳ, ὡς οὐκ ἐνέδοσαν
                        οἱ μενδαῖοι καὶ οἱ ξύμμαχοι, οἱ ἀθηναῖοι ἀναχωρήσαντες ἐστρατοπεδεύσαντο,
                        καὶ οἱ μενδαῖοι νυκτὸς ἐπελθούσης ἐς τὴν πόλιν ἀπῆλθον.</p>
                </div>
                <div
                    n="130"
                    type="chapter">
                    <p>τῇ δ᾽ ὑστεραίᾳ οἱ μὲν ἀθηναῖοι περιπλεύσαντες ἐς τὸ πρὸς σκιώνης τό τε
                        προάστειον εἷλον καὶ τὴν ἡμέραν ἅπασαν ἐδῄουν τὴν γῆν οὐδενὸς
                            ἐπεξιόντος<add>ἦν γάρ τι καὶ στασιασμοῦ ἐν τῇ πόλει</add>, οἱ δὲ
                        τριακόσιοι τῶν σκιωναίων τῆς ἐπιούσης νυκτὸς ἀπεχώρησαν ἐπ᾽ οἴκου. καὶ τῇ
                        ἐπιγιγνομένῃ ἡμέρᾳ νικίας μὲν τῷ ἡμίσει τοῦ στρατοῦ προϊὼν ἅμα ἐς τὰ μεθόρια
                        τῶν σκιωναίων τὴν γῆν ἐδῄου, νικόστρατος δὲ τοῖς λοιποῖς κατὰ τὰς ἄνω πύλας,
                        ᾗ ἐπὶ ποτειδαίας ἔρχονται, προσεκάθητο τῇ πόλει. ὁ δὲ πολυδαμίδας<add>ἔτυχε
                            γὰρ ταύτῃ τοῖς μενδαίοις καὶ ἐπικούροις ἐντὸς τοῦ τείχους τὰ ὅπλα
                            κείμενα</add>διατάσσει τε ὡς ἐς μάχην καὶ παρῄνει τοῖς μενδαίοις
                        ἐπεξιέναι. καί τινος αὐτῷ τῶν ἀπὸ τοῦ δήμου ἀντειπόντος κατὰ τὸ στασιωτικὸν
                        ὅτι οὐκ ἐπέξεισιν οὐδὲ δέοιτο πολεμεῖν, καὶ ὡς ἀντεῖπεν ἐπισπασθέντος τε τῇ
                        χειρὶ ὑπ᾽ αὐτοῦ καὶ θορυβηθέντος, ὁ δῆμος εὐθὺς ἀναλαβὼν τὰ ὅπλα περιοργὴς
                        ἐχώρει ἐπί τε πελοποννησίους καὶ τοὺς τὰ ἐναντία σφίσι μετ᾽ αὐτῶν πράξαντας.
                        καὶ προσπεσόντες τρέπουσιν ἅμα μὲν μάχῃ αἰφνιδίῳ, ἅμα δὲ τοῖς ἀθηναίοις τῶν
                        πυλῶν ἀνοιγομένων φοβηθέντων· ᾠήθησαν γὰρ ἀπὸ προειρημένου τινὸς αὐτοῖς τὴν
                        ἐπιχείρησιν γενέσθαι. καὶ οἱ μὲν ἐς τὴν ἀκρόπολιν, ὅσοι μὴ αὐτίκα
                        διεφθάρησαν, κατέφυγον, ἥνπερ καὶ τὸ πρότερον αὐτοὶ εἶχον· οἱ δὲ
                            ἀθηναῖοι<add>ἤδη γὰρ καὶ ὁ νικίας ἐπαναστρέψας πρὸς τῇ πόλει
                        ἦν</add>ἐσπεσόντες ἐς τὴν μένδην πόλιν, ἅτε οὐκ ἀπὸ ξυμβάσεως ἀνοιχθεῖσαν,
                        ἁπάσῃ τῇ στρατιᾷ ὡς κατὰ κράτος ἑλόντες διήρπασαν, καὶ μόλις οἱ στρατηγοὶ
                        κατέσχον ὥστε μὴ καὶ τοὺς ἀνθρώπους διαφθείρεσθαι. καὶ τοὺς μὲν μενδαίους
                        μετὰ ταῦτα πολιτεύειν ἐκέλευον ὥσπερ εἰώθεσαν, αὐτοὺς κρίναντας ἐν σφίσιν
                        αὐτοῖς εἴ τινας ἡγοῦνται αἰτίους εἶναι τῆς ἀποστάσεως· τοὺς δ᾽ ἐν τῇ
                        ἀκροπόλει ἀπετείχισαν ἑκατέρωθεν τείχει ἐς θάλασσαν καὶ φυλακὴν
                        ἐπικαθίσταντο. ἐπειδὴ δὲ τὰ περὶ τὴν μένδην κατέσχον, ἐπὶ τὴν σκιώνην
                        ἐχώρουν.</p>
                </div>
                <div
                    n="131"
                    type="chapter">
                    <p>οἱ δὲ ἀντεπεξελθόντες αὐτοὶ καὶ πελοποννήσιοι ἱδρύθησαν ἐπὶ λόφου καρτεροῦ
                        πρὸ τῆς πόλεως, ὃν εἰ μὴ ἕλοιεν οἱ ἐναντίοι, οὐκ ἐγίγνετο σφῶν περιτείχισις.
                        προσβαλόντες δ᾽ αὐτῷ κατὰ κράτος οἱ ἀθηναῖοι καὶ μάχῃ ἐκκρούσαντες τοὺς
                        ἐπόντας ἐστρατοπεδεύσαντό τε καὶ ἐς τὸν περιτειχισμὸν τροπαῖον στήσαντες
                        παρεσκευάζοντο. καὶ αὐτῶν οὐ πολὺ ὕστερον ἤδη ἐν ἔργῳ ὄντων οἱ ἐκ τῆς
                        ἀκροπόλεως ἐν τῇ μένδῃ πολιορκούμενοι ἐπίκουροι βιασάμενοι παρὰ θάλασσαν τὴν
                        φυλακὴν νυκτὸς ἀφικνοῦνται, καὶ διαφυγόντες οἱ πλεῖστοι τὸ ἐπὶ τῇ σκιώνῃ
                        στρατόπεδον ἐσῆλθον ἐς αὐτήν.</p>
                </div>
                <div
                    n="132"
                    type="chapter">
                    <p>περιτειχιζομένης δὲ τῆς σκιώνης περδίκκας τοῖς τῶν ἀθηναίων στρατηγοῖς
                        ἐπικηρυκευσάμενος ὁμολογίαν ποιεῖται πρὸς τοὺς ἀθηναίους διὰ τὴν τοῦ
                        βρασίδου ἔχθραν περὶ τῆς ἐκ τῆς λύγκου ἀναχωρήσεως, εὐθὺς τότε ἀρξάμενος
                        πράσσειν. καὶ<add>ἐτύγχανε γὰρ τότε ἰσχαγόρας ὁ λακεδαιμόνιος στρατιὰν
                            μέλλων πεζῇ πορεύσειν ὡς βρασίδαν</add>ὁ<add>δὲ</add>περδίκκας, ἅμα μὲν
                        κελεύοντος τοῦ νικίου, ἐπειδὴ ξυνεβεβήκει, ἔνδηλόν τι ποιεῖν τοῖς ἀθηναίοις
                        βεβαιότητος πέρι, ἅμα δ᾽ αὐτὸς οὐκέτι βουλόμενος πελοποννησίους ἐς τὴν αὑτοῦ
                        ἀφικνεῖσθαι, παρασκευάσας τοὺς ἐν θεσσαλίᾳ ξένους, χρώμενος αἰεὶ τοῖς
                        πρώτοις, διεκώλυσε τὸ στράτευμα καὶ τὴν παρασκευήν, ὥστε μηδὲ πειρᾶσθαι
                        θεσσαλῶν. ἰσχαγόρας μέντοι καὶ ἀμεινίας καὶ ἀριστεὺς αὐτοί τε ὡς βρασίδαν
                        ἀφίκοντο, ἐπιδεῖν πεμψάντων λακεδαιμονίων τὰ πράγματα, καὶ τῶν ἡβώντων αὐτῶν
                        παρανόμως ἄνδρας ἐξῆγον ἐκ σπάρτης, ὥστε τῶν πόλεων ἄρχοντας καθιστάναι καὶ
                        μὴ τοῖς ἐντυχοῦσιν ἐπιτρέπειν. καὶ κλεαρίδαν μὲν τὸν κλεωνύμου καθίστησιν ἐν
                        ἀμφιπόλει, πασιτελίδαν δὲ τὸν ἡγησάνδρου ἐν τορώνῃ.</p>
                </div>
                <div
                    n="133"
                    type="chapter">
                    <p>ἐν δὲ τῷ αὐτῷ θέρει θηβαῖοι θεσπιῶν τεῖχος περιεῖλον ἐπικαλέσαντες
                        ἀττικισμόν, βουλόμενοι μὲν καὶ αἰεί, παρεσχηκὸς δὲ ῥᾷον ἐπειδὴ καὶ ἐν τῇ
                        πρὸς ἀθηναίους μάχῃ ὅτι ἦν αὐτῶν ἄνθος ἀπωλώλει. καὶ ὁ νεὼς τῆς ἥρας τοῦ
                        αὐτοῦ θέρους ἐν ἄργει κατεκαύθη, χρυσίδος τῆς ἱερείας λύχνον τινὰ θείσης
                        ἡμμένον πρὸς τὰ στέμματα καὶ ἐπικαταδαρθούσης, ὥστε ἔλαθεν ἁφθέντα πάντα καὶ
                        καταφλεχθέντα. καὶ ἡ χρυσὶς μὲν εὐθὺς τῆς νυκτὸς δείσασα τοὺς ἀργείους ἐς
                        φλειοῦντα φεύγει· οἱ δὲ ἄλλην ἱέρειαν ἐκ τοῦ νόμου τοῦ προκειμένου
                        κατεστήσαντο φαεινίδα ὄνομα. ἔτη δὲ ἡ χρυσὶς τοῦ πολέμου τοῦδε ἐπέλαβεν ὀκτὼ
                        καὶ ἔνατον ἐκ μέσου, ὅτε ἐπεφεύγει. καὶ ἡ σκιώνη τοῦ θέρους ἤδη τελευτῶντος
                        περιετετείχιστό τε παντελῶς, καὶ οἱ ἀθηναῖοι ἐπ᾽ αὐτῇ φυλακὴν καταλιπόντες
                        ἀνεχώρησαν τῷ ἄλλῳ στρατῷ.</p>
                </div>
                <div
                    n="134"
                    type="chapter">
                    <p>ἐν δὲ τῷ ἐπιόντι χειμῶνι τὰ μὲν ἀθηναίων καὶ λακεδαιμονίων ἡσύχαζε διὰ τὴν
                        ἐκεχειρίαν, μαντινῆς δὲ καὶ τεγεᾶται καὶ οἱ ξύμμαχοι ἑκατέρων ξυνέβαλον ἐν
                        λαοδοκείῳ τῆς ὀρεσθίδος, καὶ νίκη ἀμφιδήριτος ἐγένετο· κέρας γὰρ ἑκάτεροι
                        τρέψαντες τὸ καθ᾽ αὑτοὺς τροπαῖά τε ἀμφότεροι ἔστησαν καὶ σκῦλα ἐς δελφοὺς
                        ἀπέπεμψαν. διαφθαρέντων μέντοι πολλῶν ἑκατέροις καὶ ἀγχωμάλου τῆς μάχης
                        γενομένης καὶ ἀφελομένης νυκτὸς τὸ ἔργον οἱ τεγεᾶται μὲν ἐπηυλίσαντό τε καὶ
                        εὐθὺς ἔστησαν τροπαῖον, μαντινῆς δὲ ἀπεχώρησάν τε ἐς βουκολιῶνα καὶ ὕστερον
                        ἀντέστησαν.</p>
                </div>
                <div
                    n="135"
                    type="chapter">
                    <p>ἀπεπείρασε δὲ τοῦ αὐτοῦ χειμῶνος καὶ ὁ βρασίδας τελευτῶντος καὶ πρὸς ἔαρ ἤδη
                        ποτειδαίας. προσελθὼν γὰρ νυκτὸς καὶ κλίμακα προσθεὶς μέχρι μὲν τούτου
                        ἔλαθεν· τοῦ γὰρ κώδωνος παρενεχθέντος οὕτως ἐς τὸ διάκενον, πρὶν ἐπανελθεῖν
                        τὸν παραδιδόντα αὐτόν, ἡ πρόσθεσις ἐγένετο· ἔπειτα μέντοι εὐθὺς αἰσθομένων,
                        πρὶν προσβῆναι, ἀπήγαγε πάλιν κατὰ τάχος τὴν στρατιὰν καὶ οὐκ ἀνέμεινεν
                        ἡμέραν γενέσθαι. καὶ ὁ χειμὼν ἐτελεύτα, καὶ ἔνατον ἔτος τῷ πολέμῳ ἐτελεύτα
                        τῷδε ὃν θουκυδίδης ξυνέγραψεν.</p>
                </div>
            </div>
            <div
                n="5"
                type="book">
                <div
                    n="t"
                    type="chapter">
                    <p>θουκυδιδου ιστοριων ε</p>
                </div>
                <div
                    n="1"
                    type="chapter">
                    <p>τοῦ δ᾽ ἐπιγιγνομένου θέρους αἱ μὲν ἐνιαύσιοι σπονδαὶ διελέλυντο μέχρι πυθίων,
                        καὶ ἐν τῇ ἐκεχειρίᾳ ἀθηναῖοι δηλίους ἀνέστησαν ἐκ δήλου, ἡγησάμενοι κατὰ
                        παλαιάν τινα αἰτίαν οὐ καθαροὺς ὄντας ἱερῶσθαι, καὶ ἅμα ἐλλιπὲς σφίσιν εἶναι
                        τοῦτο τῆς καθάρσεως, ᾗ πρότερόν μοι δεδήλωται ὡς ἀνελόντες τὰς θήκας τῶν
                        τεθνεώτων ὀρθῶς ἐνόμισαν ποιῆσαι. καὶ οἱ μὲν δήλιοι ἀτραμύττιον φαρνάκου
                        δόντος αὐτοῖς ἐν τῇ ἀσίᾳ ᾤκησαν, οὕτως ὡς ἕκαστος ὥρμητο.</p>
                </div>
                <div
                    n="2"
                    type="chapter">
                    <p>κλέων δὲ ἀθηναίους πείσας ἐς τὰ ἐπὶ θρᾴκης χωρία ἐξέπλευσε μετὰ τὴν
                        ἐκεχειρίαν, ἀθηναίων μὲν ὁπλίτας ἔχων διακοσίους καὶ χιλίους καὶ ἱππέας
                        τριακοσίους, τῶν δὲ ξυμμάχων πλείους, ναῦς δὲ τριάκοντα. σχὼν δὲ ἐς σκιώνην
                        πρῶτον ἔτι πολιορκουμένην καὶ προσλαβὼν αὐτόθεν ὁπλίτας τῶν φρουρῶν,
                        κατέπλευσεν ἐς τὸν κωφὸν λιμένα τῶν τορωναίων ἀπέχοντα οὐ πολὺ τῆς πόλεως.
                        ἐκ δ᾽ αὐτοῦ, αἰσθόμενος ὑπ᾽ αὐτομόλων ὅτι οὔτε βρασίδας ἐν τῇ τορώνῃ οὔτε οἱ
                        ἐνόντες ἀξιόμαχοι εἶεν, τῇ μὲν στρατιᾷ τῇ πεζῇ ἐχώρει ἐς τὴν πόλιν, ναῦς δὲ
                        περιέπεμψε δέκα<add>ἐς</add>τὸν λιμένα περιπλεῖν. καὶ πρὸς τὸ περιτείχισμα
                        πρῶτον ἀφικνεῖται, ὃ προσπεριέβαλε τῇ πόλει ὁ βρασίδας ἐντὸς βουλόμενος
                        ποιῆσαι τὸ προάστειον, καὶ διελὼν τοῦ παλαιοῦ τείχους μίαν αὐτὴν ἐποίησε
                        πόλιν.</p>
                </div>
                <div
                    n="3"
                    type="chapter">
                    <p>βοηθήσαντες δὲ ἐς αὐτὸ πασιτελίδας τε ὁ λακεδαιμόνιος ἄρχων καὶ ἡ παροῦσα
                        φυλακὴ προσβαλόντων τῶν ἀθηναίων ἠμύνοντο. καὶ ὡς ἐβιάζοντο καὶ αἱ νῆες ἅμα
                            περιέπλεον<add>αἱ</add>ἐς τὸν λιμένα περιπεμφθεῖσαι, δείσας ὁ
                        πασιτελίδας μὴ αἵ τε νῆες φθάσωσι λαβοῦσαι ἐρῆμον τὴν πόλιν καὶ τοῦ
                        τειχίσματος ἁλισκομένου ἐγκαταληφθῇ, ἀπολιπὼν αὐτὸ δρόμῳ ἐχώρει ἐς τὴν
                        πόλιν. οἱ δὲ ἀθηναῖοι φθάνουσιν οἵ τε ἀπὸ τῶν νεῶν ἑλόντες τὴν τορώνην καὶ ὁ
                        πεζὸς ἐπισπόμενος αὐτοβοεὶ κατὰ τὸ διῃρημένον τοῦ παλαιοῦ τείχους
                        ξυνεσπεσών. καὶ τοὺς μὲν ἀπέκτειναν τῶν πελοποννησίων καὶ τορωναίων εὐθὺς ἐν
                        χερσί, τοὺς δὲ ζῶντας ἔλαβον, καὶ πασιτελίδαν τὸν ἄρχοντα. βρασίδας δὲ
                        ἐβοήθει μὲν τῇ τορώνῃ, αἰσθόμενος δὲ καθ᾽ ὁδὸν ἑαλωκυῖαν ἀνεχώρησεν, ἀποσχὼν
                        τεσσαράκοντα μάλιστα σταδίους μὴ φθάσαι ἐλθών. ὁ δὲ κλέων καὶ οἱ ἀθηναῖοι
                        τροπαῖά τε ἔστησαν δύο, τὸ μὲν κατὰ τὸν λιμένα, τὸ δὲ πρὸς τῷ τειχίσματι,
                        καὶ τῶν τορωναίων γυναῖκας μὲν καὶ παῖδας ἠνδραπόδισαν, αὐτοὺς δὲ καὶ
                        πελοποννησίους καὶ εἴ τις ἄλλος χαλκιδέων ἦν, ξύμπαντας ἐς ἑπτακοσίους,
                        ἀπέπεμψαν ἐς τὰς ἀθήνας· καὶ αὐτοῖς τὸ μὲν πελοποννήσιον ὕστερον ἐν ταῖς
                        γενομέναις σπονδαῖς ἀπῆλθε, τὸ δὲ ἄλλο ἐκομίσθη ὑπ᾽ ὀλυνθίων, ἀνὴρ ἀντ᾽
                        ἀνδρὸς λυθείς. εἷλον δὲ καὶ πάνακτον ἀθηναίων ἐν μεθορίοις τεῖχος βοιωτοὶ
                        ὑπὸ τὸν αὐτὸν χρόνον προδοσίᾳ. καὶ ὁ μὲν κλέων φυλακὴν καταστησάμενος τῆς
                        τορώνης ἄρας περιέπλει τὸν ἄθων ὡς ἐπὶ τὴν ἀμφίπολιν.</p>
                </div>
                <div
                    n="4"
                    type="chapter">
                    <p>φαίαξ δὲ ὁ ἐρασιστράτου τρίτος αὐτὸς ἀθηναίων πεμπόντων ναυσὶ δύο ἐς ἰταλίαν
                        καὶ σικελίαν πρεσβευτὴς ὑπὸ τὸν αὐτὸν χρόνον ἐξέπλευσεν. λεοντῖνοι γὰρ
                        ἀπελθόντων ἀθηναίων ἐκ σικελίας μετὰ τὴν ξύμβασιν πολίτας τε ἐπεγράψαντο
                        πολλοὺς καὶ ὁ δῆμος τὴν γῆν ἐπενόει ἀναδάσασθαι. οἱ δὲ δυνατοὶ αἰσθόμενοι
                        συρακοσίους τε ἐπάγονται καὶ ἐκβάλλουσι τὸν δῆμον. καὶ οἱ μὲν ἐπλανήθησαν ὡς
                        ἕκαστοι, οἱ δὲ δυνατοὶ ὁμολογήσαντες συρακοσίοις καὶ τὴν πόλιν ἐκλιπόντες
                        καὶ ἐρημώσαντες συρακούσας ἐπὶ πολιτείᾳ ᾤκησαν. καὶ ὕστερον πάλιν αὐτῶν
                        τινὲς διὰ τὸ μὴ ἀρέσκεσθαι ἀπολιπόντες ἐκ τῶν συρακουσῶν φωκαίας τε τῆς
                        πόλεώς τι τῆς λεοντίνων χωρίον καλούμενον καταλαμβάνουσι καὶ βρικιννίας ὂν
                        ἔρυμα ἐν τῇ λεοντίνῃ. καὶ τῶν τοῦ δήμου τότε ἐκπεσόντων οἱ πολλοὶ ἦλθον ὡς
                        αὐτούς, καὶ καταστάντες ἐκ τῶν τειχῶν ἐπολέμουν. ἃ πυνθανόμενοι οἱ ἀθηναῖοι
                        τὸν φαίακα πέμπουσιν, εἴ πως πείσαντες τοὺς σφίσιν ὄντας αὐτόθι ξυμμάχους
                        καὶ τοὺς ἄλλους, ἢν δύνωνται, ξικελιώτας κοινῇ ὡς συρακοσίων δύναμιν
                        περιποιουμένων ἐπιστρατεῦσαι, διασώσειαν τὸν δῆμον τῶν λεοντίνων. ὁ δὲ φαίαξ
                        ἀφικόμενος τοὺς μὲν καμαριναίους πείθει καὶ ἀκραγαντίνους, ἐν δὲ γέλᾳ
                        ἀντιστάντος αὐτῷ τοῦ πράγματος οὐκέτι ἐπὶ τοὺς ἄλλους ἔρχεται, αἰσθόμενος
                        οὐκ ἂν πείθειν αὐτούς, ἀλλ᾽ ἀναχωρήσας διὰ τῶν σικελῶν ἐς κατάνην καὶ ἅμα ἐν
                        τῇ παρόδῳ καὶ ἐς τὰς βρικιννίας ἐλθὼν καὶ παραθαρσύνας ἀπέπλει.</p>
                </div>
                <div
                    n="5"
                    type="chapter">
                    <p>ἐν δὲ τῇ παρακομιδῇ τῇ ἐς τὴν σικελίαν καὶ πάλιν ἀναχωρήσει καὶ ἐν τῇ ἰταλίᾳ
                        τισὶ πόλεσιν ἐχρημάτισε περὶ φιλίας τοῖς ἀθηναίοις, καὶ λοκρῶν ἐντυγχάνει
                        τοῖς ἐκ μεσσήνης ἐποίκοις ἐκπεπτωκόσιν, οἳ μετὰ τὴν τῶν σικελιωτῶν ὁμολογίαν
                        στασιασάντων μεσσηνίων καὶ ἐπαγαγομένων τῶν ἑτέρων λοκροὺς ἔποικοι
                        ἐξεπέμφθησαν, καὶ ἐγένετο μεσσήνη λοκρῶν τινὰ χρόνον. τούτοις οὖν ὁ φαίαξ
                        ἐντυχὼν τοῖς κομιζομένοις οὐκ ἠδίκησεν· ἐγεγένητο γὰρ τοῖς λοκροῖς πρὸς
                        αὐτὸν ὁμολογία ξυμβάσεως πέρι πρὸς τοὺς ἀθηναίους. μόνοι γὰρ τῶν ξυμμάχων,
                        ὅτε σικελιῶται ξυνηλλάσσοντο, οὐκ ἐσπείσαντο ἀθηναίοις, οὐδ᾽ ἂν τότε, εἰ μὴ
                        αὐτοὺς κατεῖχεν ὁ πρὸς ἱππωνιᾶς καὶ μεδμαίους πόλεμος ὁμόρους τε ὄντας καὶ
                        ἀποίκους. καὶ ὁ μὲν φαίαξ ἐς τὰς ἀθήνας χρόνῳ ὕστερον ἀφίκετο.</p>
                </div>
                <div
                    n="6"
                    type="chapter">
                    <p>ὁ δὲ κλέων ὡς ἀπὸ τῆς τορώνης τότε περιέπλευσεν ἐπὶ τὴν ἀμφίπολιν, ὁρμώμενος
                        ἐκ τῆς ἠιόνος σταγίρῳ μὲν προσβάλλει ἀνδρίων ἀποικίᾳ καὶ οὐχ εἷλε, γαληψὸν
                        δὲ τὴν θασίων ἀποικίαν λαμβάνει κατὰ κράτος. καὶ πέμψας ὡς περδίκκαν
                        πρέσβεις, ὅπως παραγένοιτο στρατιᾷ κατὰ τὸ ξυμμαχικόν, καὶ ἐς τὴν θρᾴκην
                        ἄλλους παρὰ πολλῆν τὸν ὀδομάντων βασιλέα, ἄξοντας μισθοῦ θρᾷκας ὡς
                        πλείστους, αὐτὸς ἡσύχαζε περιμένων ἐν τῇ ἠιόνι. βρασίδας δὲ πυνθανόμενος
                        ταῦτα ἀντεκάθητο καὶ αὐτὸς ἐπὶ τῷ κερδυλίῳ· ἔστι δὲ τὸ χωρίον τοῦτο ἀργιλίων
                        ἐπὶ μετεώρου πέραν τοῦ ποταμοῦ, οὐ πολὺ ἀπέχον τῆς ἀμφιπόλεως, καὶ
                        κατεφαίνετο πάντα αὐτόθεν, ὥστε οὐκ ἂν ἔλαθεν αὐτὸν ὁρμώμενος ὁ κλέων τῷ
                        στρατῷ· ὅπερ προσεδέχετο ποιήσειν αὐτόν, ἐπὶ τὴν ἀμφίπολιν, ὑπεριδόντα σφῶν
                        τὸ πλῆθος, τῇ παρούσῃ στρατιᾷ ἀναβήσεσθαι. ἅμα δὲ καὶ παρεσκευάζετο θρᾷκάς
                        τε μισθωτοὺς πεντακοσίους καὶ χιλίους, καὶ τοὺς ἠδῶνας πάντας παρακαλῶν,
                        πελταστὰς καὶ ἱππέας· καὶ μυρκινίων καὶ χαλκιδέων χιλίους πελταστὰς εἶχε
                        πρὸς τοῖς ἐν ἀμφιπόλει. τὸ δ᾽ ὁπλιτικὸν ξύμπαν ἡθροίσθη δισχίλιοι μάλιστα
                        καὶ ἱππῆς ἕλληνες τριακόσιοι. τούτων βρασίδας μὲν ἔχων ἐπὶ κερδυλίῳ ἐκάθητο
                        ἐς πεντακοσίους καὶ χιλίους, οἱ δ᾽ ἄλλοι ἐν ἀμφιπόλει μετὰ κλεαρίδου
                        ἐτετάχατο.</p>
                </div>
                <div
                    n="7"
                    type="chapter">
                    <p>ὁ δὲ κλέων τέως μὲν ἡσύχαζεν, ἔπειτα ἠναγκάσθη ποιῆσαι ὅπερ ὁ βρασίδας
                        προσεδέχετο. τῶν γὰρ στρατιωτῶν ἀχθομένων μὲν τῇ ἕδρᾳ, ἀναλογιζομένων δὲ τὴν
                        ἐκείνου ἡγεμονίαν πρὸς οἵαν ἐμπειρίαν καὶ τόλμαν μετὰ οἵας ἀνεπιστημοσύνης
                        καὶ μαλακίας γενήσοιτο καὶ οἴκοθεν ὡς ἄκοντες αὐτῷ ξυνῆλθον, αἰσθόμενος τὸν
                        θροῦν καὶ οὐ βουλόμενος αὐτοὺς διὰ τὸ ἐν τῷ αὐτῷ καθημένους βαρύνεσθαι,
                        ἀναλαβὼν ἦγεν. καὶ ἐχρήσατο τῷ τρόπῳ ᾧπερ καὶ ἐς τὴν πύλον εὐτυχήσας
                        ἐπίστευσέ τι φρονεῖν· ἐς μάχην μὲν γὰρ οὐδὲ ἤλπισέν οἱ ἐπεξιέναι οὐδένα,
                        κατὰ θέαν δὲ μᾶλλον ἔφη ἀναβαίνειν τοῦ χωρίου, καὶ τὴν μείζω παρασκευὴν
                        περιέμενεν, οὐχ ὡς τῷ ἀσφαλεῖ, ἢν ἀναγκάζηται, περισχήσων, ἀλλ᾽ ὡς κύκλῳ
                        περιστὰς βίᾳ αἱρήσων τὴν πόλιν. ἐλθών τε καὶ καθίσας ἐπὶ λόφου καρτεροῦ πρὸ
                        τῆς ἀμφιπόλεως τὸν στρατὸν αὐτὸς ἐθεᾶτο τὸ λιμνῶδες τοῦ στρυμόνος καὶ τὴν
                        θέσιν τῆς πόλεως ἐπὶ τῇ θρᾴκῃ ὡς ἔχοι. ἀπιέναι τε ἐνόμιζεν, ὁπόταν βούληται,
                        ἀμαχεί· καὶ γὰρ οὐδὲ ἐφαίνετο οὔτ᾽ ἐπὶ τοῦ τείχους οὐδεὶς οὔτε κατὰ πύλας
                        ἐξῄει, κεκλῃμέναι τε ἦσαν πᾶσαι. ὥστε καὶ μηχανὰς ὅτι οὐκ ἀνῆλθεν ἔχων,
                        ἁμαρτεῖν ἐδόκει· ἑλεῖν γὰρ ἂν τὴν πόλιν διὰ τὸ ἐρῆμον.</p>
                </div>
                <div
                    n="8"
                    type="chapter">
                    <p>ὁ δὲ βρασίδας εὐθὺς ὡς εἶδε κινουμένους τοὺς ἀθηναίους, καταβὰς καὶ αὐτὸς ἀπὸ
                        τοῦ κερδυλίου ἐσέρχεται ἐς τὴν ἀμφίπολιν. καὶ ἐπέξοδον μὲν καὶ ἀντίταξιν οὐκ
                        ἐποιήσατο πρὸς τοὺς ἀθηναίους, δεδιὼς τὴν αὑτοῦ παρασκευὴν καὶ νομίζων
                        ὑποδεεστέρους εἶναι, οὐ τῷ πλήθει<add>ἀντίπαλα γάρ πως ἦν</add>, ἀλλὰ τῷ
                            ἀξιώματι<add>τῶν γὰρ ἀθηναίων ὅπερ ἐστράτευε καθαρὸν ἐξῆλθε καὶ λημνίων
                            καὶ ἰμβρίων τὸ κράτιστον</add>, τέχνῃ δὲ παρεσκευάζετο ἐπιθησόμενος. εἰ
                        γὰρ δείξειε τοῖς ἐναντίοις τό τε πλῆθος καὶ τὴν ὅπλισιν ἀναγκαίαν οὖσαν τῶν
                        μεθ᾽ ἑαυτοῦ, οὐκ ἂν ἡγεῖτο μᾶλλον περιγενέσθαι ἢ ἄνευ προόψεώς τε αὐτῶν καὶ
                        μὴ ἀπὸ τοῦ ὄντος καταφρονήσεως. ἀπολεξάμενος οὖν αὐτὸς πεντήκοντα καὶ ἑκατὸν
                        ὁπλίτας καὶ τοὺς ἄλλους κλεαρίδᾳ προστάξας ἐβουλεύετο ἐπιχειρεῖν αἰφνιδίως
                        πρὶν ἀπελθεῖν τοὺς ἀθηναίους, οὐκ ἂν νομίζων αὐτοὺς ὁμοίως ἀπολαβεῖν αὖθις
                        μεμονωμένους, εἰ τύχοι ἐλθοῦσα αὐτοῖς ἡ βοήθεια. ξυγκαλέσας δὲ τοὺς πάντας
                        στρατιώτας καὶ βουλόμενος παραθαρσῦναί τε καὶ τὴν ἐπίνοιαν φράσαι, ἔλεγε
                        τοιάδε.</p>
                </div>
                <div
                    n="9"
                    type="chapter">
                    <p><quote>ἄνδρες πελοποννήσιοι, ἀπὸ μὲν οἵας χώρας ἥκομεν, ὅτι αἰεὶ διὰ τὸ
                            εὔψυχον ἐλευθέρας, καὶ ὅτι δωριῆς μέλλετε ἴωσι μάχεσθαι, ὧν εἰώθατε
                            κρείσσους εἶναι, ἀρκείτω βραχέως δεδηλωμένον· τὴν δὲ ἐπιχείρησιν ᾧ τρόπῳ
                            διανοοῦμαι ποιεῖσθαι, διδάξω, ἵνα μή τῳ τὸ κατ᾽ ὀλίγον καὶ μὴ ἅπαντας
                            κινδυνεύειν ἐνδεὲς φαινόμενον ἀτολμίαν παράσχῃ. τοὺς γὰρ ἐναντίους
                            εἰκάζω καταφρονήσει τε ἡμῶν καὶ οὐκ ἂν ἐλπίσαντας ὡς ἂν ἐπεξέλθοι τις
                            αὐτοῖς ἐς μάχην ἀναβῆναί τε πρὸς τὸ χωρίον καὶ νῦν ἀτάκτως κατὰ θέαν
                            τετραμμένους ὀλιγωρεῖν. ὅστις δὲ τὰς τοιαύτας ἁμαρτίας τῶν ἐναντίων
                            κάλλιστα ἰδὼν καὶ ἅμα πρὸς τὴν ἑαυτοῦ δύναμιν τὴν ἐπιχείρησιν ποιεῖται
                            μὴ ἀπὸ τοῦ προφανοῦς μᾶλλον καὶ ἀντιπαραταχθέντος ἢ ἐκ τοῦ πρὸς τὸ παρὸν
                            ξυμφέροντος, πλεῖστ᾽ ἂν ὀρθοῖτο· καὶ τὰ κλέμματα ταῦτα καλλίστην δόξαν
                            ἔχει ἃ τὸν πολέμιον μάλιστ᾽ ἄν τις ἀπατήσας τοὺς φίλους μέγιστ᾽ ἂν
                            ὠφελήσειεν. ἕως οὖν ἔτι ἀπαράσκευοι θαρσοῦσι καὶ τοῦ ὑπαπιέναι πλέον ἢ
                            τοῦ μένοντος, ἐξ ὧν ἐμοὶ φαίνονται, τὴν διάνοιαν ἔχουσιν, ἐν τῷ ἀνειμένῳ
                            αὐτῶν τῆς γνώμης καὶ πρὶν ξυνταθῆναι μᾶλλον τὴν δόξαν, ἐγὼ μὲν ἔχων τοὺς
                            μετ᾽ ἐμαυτοῦ καὶ φθάσας, ἢν δύνωμαι, προσπεσοῦμαι δρόμῳ κατὰ μέσον τὸ
                            στράτευμα· σὺ δέ, κλεαρίδα, ὕστερον, ὅταν ἐμὲ ὁρᾷς ἤδη προσκείμενον καὶ
                            κατὰ τὸ εἰκὸς φοβοῦντα αὐτούς, τοὺς μετὰ σεαυτοῦ τούς τ᾽ ἀμφιπολίτας καὶ
                            τοὺς ἄλλους ξυμμάχους ἄγων αἰφνιδίως τὰς πύλας ἀνοίξας ἐπεκθεῖν καὶ
                            ἐπείγεσθαι ὡς τάχιστα ξυμμεῖξαι. ἐλπὶς γὰρ μάλιστα αὐτοὺς οὕτω
                            φοβηθῆναι· τὸ γὰρ ἐπιὸν ὕστερον δεινότερον τοῖς πολεμίοις τοῦ παρόντος
                            καὶ μαχομένου. καὶ αὐτός τε ἀνὴρ ἀγαθὸς γίγνου, ὥσπερ σε εἰκὸς ὄντα
                            σπαρτιάτην, καὶ ὑμεῖς, ὦ ἄνδρες ξύμμαχοι, ἀκολουθήσατε ἀνδρείως, καὶ
                                νομίσατε<add>τρία</add>εἶναι τοῦ καλῶς πολεμεῖν τὸ ἐθέλειν καὶ τὸ
                            αἰσχύνεσθαι καὶ<add>τὸ</add>τοῖς ἄρχουσι πείθεσθαι, καὶ τῇδε ὑμῖν τῇ
                            ἡμέρᾳ ἢ ἀγαθοῖς γενομένοις ἐλευθερίαν τε ὑπάρχειν καὶ λακεδαιμονίων
                            ξυμμάχοις κεκλῆσθαι, ἢ ἀθηναίων τε δούλοις, ἢν τὰ ἄριστα ἄνευ
                            ἀνδραποδισμοῦ ἢ θανατώσεως πράξητε, καὶ δουλείαν χαλεπωτέραν ἢ πρὶν
                            εἴχετε, τοῖς δὲ λοιποῖς ἕλλησι κωλυταῖς γενέσθαι ἐλευθερώσεως. ἀλλὰ μήτε
                            ὑμεῖς μαλακισθῆτε, ὁρῶντες περὶ ὅσων ὁ ἀγών ἐστιν, ἐγώ τε δείξω οὐ
                            παραινέσαι οἷός τε ὢν μᾶλλον τοῖς πέλας ἢ καὶ αὐτὸς ἔργῳ
                            ἐπεξελθεῖν.</quote></p>
                </div>
                <div
                    n="10"
                    type="chapter">
                    <p>ὁ μὲν βρασίδας τοσαῦτα εἰπὼν τήν τε ἔξοδον παρεσκευάζετο αὐτὸς καὶ τοὺς
                        ἄλλους μετὰ τοῦ κλεαρίδα καθίστη ἐπὶ τὰς θρᾳκίας καλουμένας τῶν πυλῶν, ὅπως
                        ὥσπερ εἴρητο ἐπεξίοιεν. τῷ δὲ κλέωνι, φανεροῦ γενομένου αὐτοῦ ἀπὸ τοῦ
                        κερδυλίου καταβάντος καὶ ἐν τῇ πόλει ἐπιφανεῖ οὔσῃ ἔξωθεν περὶ τὸ ἱερὸν τῆς
                        ἀθηνᾶς θυομένου καὶ ταῦτα πράσσοντος, ἀγγέλλεται<add>προυκεχωρήκει γὰρ τότε
                            κατὰ τὴν θέαν</add>ὅτι ἥ τε στρατιὰ ἅπασα φανερὰ τῶν πολεμίων ἐν τῇ
                        πόλει καὶ ὑπὸ τὰς πύλας ἵππων τε πόδες πολλοὶ καὶ ἀνθρώπων ὡς ἐξιόντων
                        ὑποφαίνονται. ὁ δὲ ἀκούσας ἐπῆλθεν· καὶ ὡς εἶδεν, οὐ βουλόμενος μάχῃ
                        διαγωνίσασθαι πρίν οἱ καὶ τοὺς βοηθοὺς ἥκειν καὶ οἰόμενος φθήσεσθαι ἀπελθών,
                        σημαίνειν τε ἅμα ἐκέλευεν ἀναχώρησιν καὶ παρήγγειλε τοῖς ἀπιοῦσιν ἐπὶ τὸ
                        εὐώνυμον κέρας, ὥσπερ μόνον οἷόν τ᾽ ἦν, ὑπάγειν ἐπὶ τῆς ἠιόνος. ὡς δ᾽ αὐτῷ
                        ἐδόκει σχολὴ γίγνεσθαι, αὐτὸς ἐπιστρέψας τὸ δεξιὸν καὶ τὰ γυμνὰ πρὸς τοὺς
                        πολεμίους δοὺς ἀπῆγε τὴν στρατιάν. κἀν τούτῳ βρασίδας ὡς ὁρᾷ τὸν καιρὸν καὶ
                        τὸ στράτευμα τῶν ἀθηναίων κινούμενον, λέγει τοῖς μεθ᾽ ἑαυτοῦ καὶ τοῖς ἄλλοις
                            ὅτι<quote>οἱ ἄνδρες ἡμᾶς οὐ μενοῦσιν. δῆλοι δὲ τῶν τε δοράτων τῇ κινήσει
                            καὶ τῶν κεφαλῶν· οἷς γὰρ ἂν τοῦτο γίγνηται, οὐκ εἰώθασι μένειν τοὺς
                            ἐπιόντας. ἀλλὰ τάς τε πύλας τις ἀνοιγέτω ἐμοὶ ἃς εἴρηται, καὶ ἐπεξίωμεν
                            ὡς τάχιστα θαρσοῦντες.</quote>καὶ ὁ μὲν κατὰ τὰς ἐπὶ τὸ σταύρωμα πύλας
                        καὶ τὰς πρώτας τοῦ μακροῦ τείχους τότε ὄντος ἐξελθὼν ἔθει δρόμῳ τὴν ὁδὸν
                        ταύτην εὐθεῖαν, ᾗπερ νῦν κατὰ τὸ καρτερώτατον τοῦ χωρίου ἰόντι τροπαῖον
                        ἕστηκε, καὶ προσβαλὼν τοῖς ἀθηναίοις πεφοβημένοις τε ἅμα τῇ σφετέρᾳ ἀταξίᾳ
                        καὶ τὴν τόλμαν αὐτοῦ ἐκπεπληγμένοις κατὰ μέσον τὸ στράτευμα τρέπει. καὶ ὁ
                        κλεαρίδας, ὥσπερ εἴρητο, ἅμα κατὰ τὰς θρᾳκίας πύλας ἐπεξελθὼν τῷ στρατῷ
                        ἐπεφέρετο. ξυνέβη τε τῷ ἀδοκήτῳ καὶ ἐξαπίνης ἀμφοτέρωθεν τοὺς ἀθηναίους
                        θορυβηθῆναι, καὶ τὸ μὲν εὐώνυμον κέρας αὐτῶν τὸ πρὸς τὴν ἠιόνα, ὅπερ δὴ καὶ
                        προυκεχωρήκει, εὐθὺς ἀπορραγὲν ἔφευγεν· καὶ ὁ βρασίδας ὑποχωροῦντος ἤδη
                        αὐτοῦ ἐπιπαριὼν τῷ δεξιῷ τιτρώσκεται, καὶ πεσόντα αὐτὸν οἱ μὲν ἀθηναῖοι οὐκ
                        αἰσθάνονται, οἱ δὲ πλησίον ἄραντες ἀπήνεγκαν. τὸ δὲ δεξιὸν τῶν ἀθηναίων
                            ἔμενέ<add>τε</add>μᾶλλον, καὶ ὁ μὲν κλέων, ὡς τὸ πρῶτον οὐ διενοεῖτο
                        μένειν, εὐθὺς φεύγων καὶ καταληφθεὶς ὑπὸ μυρκινίου πελταστοῦ ἀποθνῄσκει, οἱ
                        δὲ αὐτοῦ ξυστραφέντες ὁπλῖται ἐπὶ τὸν λόφον τόν τε κλεαρίδαν ἠμύνοντο καὶ
                        δὶς ἢ τρὶς προσβαλόντα, καὶ οὐ πρότερον ἐνέδοσαν πρὶν ἥ τε μυρκινία καὶ ἡ
                        χαλκιδικὴ ἵππος καὶ οἱ πελτασταὶ περιστάντες καὶ ἐσακοντίζοντες αὐτοὺς
                        ἔτρεψαν. οὕτω δὴ τὸ στράτευμα πᾶν ἤδη τῶν ἀθηναίων φυγὸν χαλεπῶς καὶ πολλὰς
                        ὁδοὺς τραπόμενοι κατὰ ὄρη, ὅσοι μὴ διεφθάρησαν ἢ αὐτίκα ἐν χερσὶν ἢ ὑπὸ τῆς
                        χαλκιδικῆς ἵππου καὶ τῶν πελταστῶν, οἱ λοιποὶ ἀπεκομίσθησαν ἐς τὴν ἠιόνα. οἱ
                        δὲ τὸν βρασίδαν ἄραντες ἐκ τῆς μάχης καὶ διασώσαντες ἐς τὴν πόλιν ἔτι
                        ἔμπνουν ἐσεκόμισαν· καὶ ᾔσθετο μὲν ὅτι νικῶσιν οἱ μεθ᾽ αὑτοῦ, οὐ πολὺ δὲ
                        διαλιπὼν ἐτελεύτησεν. καὶ ἡ ἄλλη στρατιὰ ἀναχωρήσασα μετὰ τοῦ κλεαρίδου ἐκ
                        τῆς διώξεως νεκρούς τε ἐσκύλευσε καὶ τροπαῖον ἔστησεν.</p>
                </div>
                <div
                    n="11"
                    type="chapter">
                    <p>μετὰ δὲ ταῦτα τὸν βρασίδαν οἱ ξύμμαχοι πάντες ξὺν ὅπλοις ἐπισπόμενοι δημοσίᾳ
                        ἔθαψαν ἐν τῇ πόλει πρὸ τῆς νῦν ἀγορᾶς οὔσης· καὶ τὸ λοιπὸν οἱ ἀμφιπολῖται,
                        περιείρξαντες αὐτοῦ τὸ μνημεῖον, ὡς ἥρωί τε ἐντέμνουσι καὶ τιμὰς δεδώκασιν
                        ἀγῶνας καὶ ἐτησίους θυσίας, καὶ τὴν ἀποικίαν ὡς οἰκιστῇ προσέθεσαν,
                        καταβαλόντες τὰ ἁγνώνεια οἰκοδομήματα καὶ ἀφανίσαντες εἴ τι μνημόσυνόν που
                        ἔμελλεν αὐτοῦ τῆς οἰκίσεως περιέσεσθαι, νομίσαντες τὸν μὲν βρασίδαν σωτῆρά
                        τε σφῶν γεγενῆσθαι καὶ ἐν τῷ παρόντι ἅμα τὴν τῶν λακεδαιμονίων ξυμμαχίαν
                        φόβῳ τῶν ἀθηναίων θεραπεύοντες, τὸν δὲ ἅγνωνα κατὰ τὸ πολέμιον τῶν ἀθηναίων
                        οὐκ ἂν ὁμοίως σφίσι ξυμφόρως οὐδ᾽ ἂν ἡδέως τὰς τιμὰς ἔχειν. καὶ τοὺς νεκροὺς
                        τοῖς ἀθηναίοις ἀπέδοσαν. ἀπέθανον δὲ ἀθηναίων μὲν περὶ ἑξακοσίους, τῶν δ᾽
                        ἐναντίων ἑπτά, διὰ τὸ μὴ ἐκ παρατάξεως, ἀπὸ δὲ τοιαύτης ξυντυχίας καὶ
                        προεκφοβήσεως τὴν μάχην μᾶλλον γενέσθαι. μετὰ δὲ τὴν ἀναίρεσιν οἱ μὲν ἐπ᾽
                        οἴκου ἀπέπλευσαν, οἱ δὲ μετὰ τοῦ κλεαρίδου τὰ περὶ τὴν ἀμφίπολιν
                        καθίσταντο.</p>
                </div>
                <div
                    n="12"
                    type="chapter">
                    <p>καὶ ὑπὸ τοὺς αὐτοὺς χρόνους τοῦ θέρους τελευτῶντος ῥαμφίας καὶ αὐτοχαρίδας
                        καὶ ἐπικυδίδας λακεδαιμόνιοι ἐς τὰ ἐπὶ θρᾴκης χωρία βοήθειαν ἦγον ἐνακοσίων
                        ὁπλιτῶν, καὶ ἀφικόμενοι ἐς ἡράκλειαν τὴν ἐν τραχῖνι καθίσταντο ὅτι αὐτοῖς
                        ἐδόκει μὴ καλῶς ἔχειν. ἐνδιατριβόντων δὲ αὐτῶν ἔτυχεν ἡ μάχη αὕτη γενομένη,
                        καὶ τὸ θέρος ἐτελεύτα.</p>
                </div>
                <div
                    n="13"
                    type="chapter">
                    <p>τοῦ δ᾽ ἐπιγιγνομένου χειμῶνος εὐθὺς μέχρι μὲν πιερίου τῆς θεσσαλίας διῆλθον
                        οἱ περὶ τὸν ῥαμφίαν, κωλυόντων δὲ τῶν θεσσαλῶν καὶ ἅμα βρασίδου τεθνεῶτος,
                        ᾧπερ ἦγον τὴν στρατιάν, ἀπετράποντο ἐπ᾽ οἴκου, νομίσαντες οὐδένα καιρὸν ἔτι
                        εἶναι τῶν τε ἀθηναίων ἥσσῃ ἀπεληλυθότων καὶ οὐκ ἀξιόχρεων αὐτῶν ὄντων δρᾶν
                        τι ὧν κἀκεῖνος ἐπενόει. μάλιστα δὲ ἀπῆλθον εἰδότες τοὺς λακεδαιμονίους, ὅτε
                        ἐξῇσαν, πρὸς τὴν εἰρήνην μᾶλλον τὴν γνώμην ἔχοντας.</p>
                </div>
                <div
                    n="14"
                    type="chapter">
                    <p>ξυνέβη τε εὐθὺς μετὰ τὴν ἐν ἀμφιπόλει μάχην καὶ τὴν ῥαμφίου ἀναχώρησιν ἐκ
                        θεσσαλίας ὥστε πολέμου μὲν μηδὲν ἔτι ἅψασθαι μηδετέρους, πρὸς δὲ τὴν εἰρήνην
                        μᾶλλον τὴν γνώμην εἶχον, οἱ μὲν ἀθηναῖοι πληγέντες ἐπί τε τῷ δηλίῳ καὶ δι᾽
                        ὀλίγου αὖθις ἐν ἀμφιπόλει, καὶ οὐκ ἔχοντες τὴν ἐλπίδα τῆς ῥώμης πιστὴν ἔτι,
                        ᾗπερ οὐ προσεδέχοντο πρότερον τὰς σπονδάς, δοκοῦντες τῇ παρούσῃ εὐτυχίᾳ
                        καθυπέρτεροι γενήσεσθαι· καὶ τοὺς ξυμμάχους ἅμα ἐδέδισαν σφῶν μὴ διὰ τὰ
                        σφάλματα ἐπαιρόμενοι ἐπὶ πλέον ἀποστῶσι, μετεμέλοντό τε ὅτι μετὰ τὰ ἐν πύλῳ
                        καλῶς παρασχὸν οὐ ξυνέβησαν· οἱ δ᾽ αὖ λακεδαιμόνιοι παρὰ γνώμην μὲν
                        ἀποβαίνοντος σφίσι τοῦ πολέμου, ἐν ᾧ ᾤοντο ὀλίγων ἐτῶν καθαιρήσειν τὴν τῶν
                        ἀθηναίων δύναμιν, εἰ τὴν γῆν τέμνοιεν, περιπεσόντες δὲ τῇ ἐν τῇ νήσῳ
                        ξυμφορᾷ, οἵα οὔπω ἐγεγένητο τῇ σπάρτῃ, καὶ λῃστευομένης τῆς χώρας ἐκ τῆς
                        πύλου καὶ κυθήρων, αὐτομολούντων τε τῶν εἱλώτων καὶ αἰεὶ προσδοκίας οὔσης μή
                        τι καὶ οἱ ὑπομένοντες τοῖς ἔξω πίσυνοι πρὸς τὰ παρόντα σφίσιν ὥσπερ καὶ
                        πρότερον νεωτερίσωσιν. ξυνέβαινε δὲ καὶ πρὸς τοὺς ἀργείους αὐτοῖς τὰς
                        τριακοντούτεις σπονδὰς ἐπ᾽ ἐξόδῳ εἶναι, καὶ ἄλλας οὐκ ἤθελον σπένδεσθαι οἱ
                        ἀργεῖοι εἰ μή τις αὐτοῖς τὴν κυνουρίαν γῆν ἀποδώσει, ὥστ᾽ ἀδύνατα εἶναι
                        ἐφαίνετο ἀργείοις καὶ ἀθηναίοις ἅμα πολεμεῖν. τῶν τε ἐν πελοποννήσῳ πόλεων
                        ὑπώπτευόν τινας ἀποστήσεσθαι πρὸς τοὺς ἀργείους· ὅπερ καὶ ἐγένετο.</p>
                </div>
                <div
                    n="15"
                    type="chapter">
                    <p>ταῦτ᾽ οὖν ἀμφοτέροις αὐτοῖς λογιζομένοις ἐδόκει ποιητέα εἶναι ἡ ξύμβασις, καὶ
                        οὐχ ἧσσον τοῖς λακεδαιμονίοις, ἐπιθυμίᾳ τῶν ἀνδρῶν τῶν ἐκ τῆς νήσου
                        κομίσασθαι· ἦσαν γὰρ οἱ σπαρτιᾶται αὐτῶν πρῶτοί τε καὶ ὁμοίως σφίσι
                        ξυγγενεῖς. ἤρξαντο μὲν οὖν καὶ εὐθὺς μετὰ τὴν ἅλωσιν αὐτῶν πράσσειν, ἀλλ᾽ οἱ
                        ἀθηναῖοι οὔπως ἤθελον, εὖ φερόμενοι, ἐπὶ τῇ ἴσῃ καταλύεσθαι. σφαλέντων δὲ
                        αὐτῶν ἐπὶ τῷ δηλίῳ παραχρῆμα οἱ λακεδαιμόνιοι, γνόντες νῦν μᾶλλον ἂν
                        ἐνδεξαμένους, ποιοῦνται τὴν ἐνιαύσιον ἐκεχειρίαν, ἐν ᾗ ἔδει ξυνιόντας καὶ
                        περὶ τοῦ πλέονος χρόνου βουλεύεσθαι.</p>
                </div>
                <div
                    n="16"
                    type="chapter">
                    <p>ἐπειδὴ δὲ καὶ ἡ ἐν ἀμφιπόλει ἧσσα τοῖς ἀθηναίοις ἐγεγένητο καὶ ἐτεθνήκει
                        κλέων τε καὶ βρασίδας, οἵπερ ἀμφοτέρωθεν μάλιστα ἠναντιοῦντο τῇ εἰρήνῃ, ὁ
                        μὲν διὰ τὸ εὐτυχεῖν τε καὶ τιμᾶσθαι ἐκ τοῦ πολεμεῖν, ὁ δὲ γενομένης ἡσυχίας
                        καταφανέστερος νομίζων ἂν εἶναι κακουργῶν καὶ ἀπιστότερος διαβάλλων, τότε δὴ
                        ἑκατέρᾳ τῇ πόλει σπεύδοντες τὰ μάλιστα τὴν ἡγεμονίαν πλειστοάναξ τε ὁ
                        παυσανίου βασιλεὺς λακεδαιμονίων καὶ νικίας ὁ νικηράτου, πλεῖστα τῶν τότε εὖ
                        φερόμενος ἐν στρατηγίαις, πολλῷ δὴ μᾶλλον προυθυμοῦντο, νικίας μὲν
                        βουλόμενος, ἐν ᾧ ἀπαθὴς ἦν καὶ ἠξιοῦτο, διασώσασθαι τὴν εὐτυχίαν, καὶ ἔς τε
                        τὸ αὐτίκα πόνων πεπαῦσθαι καὶ αὐτὸς καὶ τοὺς πολίτας παῦσαι καὶ τῷ μέλλοντι
                        χρόνῳ καταλιπεῖν ὄνομα ὡς οὐδὲν σφήλας τὴν πόλιν διεγένετο, νομίζων ἐκ τοῦ
                        ἀκινδύνου τοῦτο ξυμβαίνειν καὶ ὅστις ἐλάχιστα τύχῃ αὑτὸν παραδίδωσι, τὸ δὲ
                        ἀκίνδυνον τὴν εἰρήνην παρέχειν, πλειστοάναξ δὲ ὑπὸ τῶν ἐχθρῶν διαβαλλόμενος
                        περὶ τῆς καθόδου, καὶ ἐς ἐνθυμίαν τοῖς λακεδαιμονίοις αἰεὶ προβαλλόμενος ὑπ᾽
                        αὐτῶν, ὁπότε τι πταίσειαν, ὡς διὰ τὴν ἐκείνου κάθοδον παρανομηθεῖσαν ταῦτα
                        ξυμβαίνοι. τὴν γὰρ πρόμαντιν τὴν ἐν δελφοῖς ἐπῃτιῶντο αὐτὸν πεῖσαι μετ᾽
                        ἀριστοκλέους τοῦ ἀδελφοῦ ὥστε χρῆσαι λακεδαιμονίοις ἐπὶ πολὺ τάδε θεωροῖς
                        ἀφικνουμένοις, διὸς υἱοῦ ἡμιθέου τὸ σπέρμα ἐκ τῆς ἀλλοτρίας ἐς τὴν ἑαυτῶν
                        ἀναφέρειν, εἰ δὲ μή, ἀργυρέᾳ εὐλάκᾳ εὐλαξεῖν· χρόνῳ δὲ προτρέψαι τοὺς
                        λακεδαιμονίους φεύγοντα αὐτὸν ἐς λύκαιον διὰ τὴν ἐκ τῆς ἀττικῆς ποτὲ μετὰ
                        δώρων δοκήσεως ἀναχώρησιν, καὶ ἥμισυ τῆς οἰκίας τοῦ ἱεροῦ τότε τοῦ διὸς
                        οἰκοῦντα φόβῳ τῷ λακεδαιμονίων, ἔτει ἑνὸς δέοντι εἰκοστῷ τοῖς ὁμοίοις χοροῖς
                        καὶ θυσίαις καταγαγεῖν ὥσπερ ὅτε τὸ πρῶτον λακεδαίμονα κτίζοντες τοὺς
                        βασιλέας καθίσταντο.</p>
                </div>
                <div
                    n="17"
                    type="chapter">
                    <p>ἀχθόμενος οὖν τῇ διαβολῇ ταύτῃ καὶ νομίζων ἐν εἰρήνῃ μὲν οὐδενὸς σφάλματος
                        γιγνομένου καὶ ἅμα τῶν λακεδαιμονίων τοὺς ἄνδρας κομιζομένων κἂν αὐτὸς τοῖς
                        ἐχθροῖς ἀνεπίληπτος εἶναι, πολέμου δὲ καθεστῶτος αἰεὶ ἀνάγκην εἶναι τοὺς
                        προύχοντας ἀπὸ τῶν ξυμφορῶν διαβάλλεσθαι, προυθυμήθη τὴν ξύμβασιν. καὶ τόν
                        τε χειμῶνα τοῦτον ᾖσαν ἐς λόγους καὶ πρὸς τὸ ἔαρ ἤδη παρασκευή τε
                        προεπανεσείσθη ἀπὸ τῶν λακεδαιμονίων περιαγγελλομένη κατὰ πόλεις
                            ὡς<add>ἐς</add>ἐπιτειχισμόν, ὅπως οἱ ἀθηναῖοι μᾶλλον ἐσακούοιεν, καὶ
                        ἐπειδὴ ἐκ τῶν ξυνόδων ἅμα πολλὰς δικαιώσεις προενεγκόντων ἀλλήλοις
                        ξυνεχωρεῖτο ὥστε ἃ ἑκάτεροι πολέμῳ ἔσχον ἀποδόντας τὴν εἰρήνην ποιεῖσθαι,
                        νίσαιαν δ᾽ ἔχειν ἀθηναίους<add>ἀνταπαιτούντων γὰρ πλάταιαν οἱ θηβαῖοι ἔφασαν
                            οὐ βίᾳ, ἀλλ᾽ ὁμολογίᾳ αὐτῶν προσχωρησάντων καὶ οὐ προδόντων ἔχειν τὸ
                            χωρίον, καὶ οἱ ἀθηναῖοι τῷ αὐτῷ τρόπῳ τὴν νίσαιαν</add>, τότε δὴ
                        παρακαλέσαντες τοὺς ἑαυτῶν ξυμμάχους οἱ λακεδαιμόνιοι, καὶ ψηφισαμένων πλὴν
                        βοιωτῶν καὶ κορινθίων καὶ ἠλείων καὶ μεγαρέων τῶν ἄλλων ὥστε
                            καταλύεσθαι<add>τούτοις δὲ οὐκ ἤρεσκε τὰ πρασσόμενα</add>, ποιοῦνται τὴν
                        ξύμβασιν καὶ ἐσπείσαντο πρὸς τοὺς ἀθηναίους καὶ ὤμοσαν, ἐκεῖνοί τε πρὸς τοὺς
                        λακεδαιμονίους, τάδε.</p>
                </div>
                <div
                    n="18"
                    type="chapter">
                    <p><quote>σπονδὰς ἐποιήσαντο ἀθηναῖοι καὶ λακεδαιμόνιοι καὶ οἱ ξύμμαχοι κατὰ
                            τάδε, καὶ ὤμοσαν κατὰ πόλεις. περὶ μὲν τῶν ἱερῶν τῶν κοινῶν, θύειν καὶ
                            ἰέναι καὶ μαντεύεσθαι καὶ θεωρεῖν κατὰ τὰ πάτρια τὸν βουλόμενον καὶ κατὰ
                            γῆν καὶ κατὰ θάλασσαν ἀδεῶς. τὸ δ᾽ ἱερὸν καὶ τὸν νεὼν τὸν ἐν δελφοῖς τοῦ
                            ἀπόλλωνος καὶ δελφοὺς αὐτονόμους εἶναι καὶ αὐτοτελεῖς καὶ αὐτοδίκους καὶ
                            αὑτῶν καὶ τῆς γῆς τῆς ἑαυτῶν κατὰ τὰ πάτρια. ἔτη δὲ εἶναι τὰς σπονδὰς
                            πεντήκοντα ἀθηναίοις καὶ τοῖς ξυμμάχοις τοῖς ἀθηναίων καὶ λακεδαιμονίοις
                            καὶ τοῖς ξυμμάχοις τοῖς λακεδαιμονίων ἀδόλους καὶ ἀβλαβεῖς καὶ κατὰ γῆν
                            καὶ κατὰ θάλασσαν. ὅπλα δὲ μὴ ἐξέστω ἐπιφέρειν ἐπὶ πημονῇ μήτε
                            λακεδαιμονίους καὶ τοὺς ξυμμάχους ἐπ᾽ ἀθηναίους καὶ τοὺς ξυμμάχους μήτε
                            ἀθηναίους καὶ τοὺς ξυμμάχους ἐπὶ λακεδαιμονίους καὶ τοὺς ξυμμάχους, μήτε
                            τέχνῃ μήτε μηχανῇ μηδεμιᾷ. ἢν δέ τι διάφορον ᾖ πρὸς ἀλλήλους, δικαίῳ
                            χρήσθων καὶ ὅρκοις, καθ᾽ ὅτι ἂν ξυνθῶνται. ἀποδόντων δὲ ἀθηναίοις
                            λακεδαιμόνιοι καὶ οἱ ξύμμαχοι ἀμφίπολιν. ὅσας δὲ πόλεις παρέδοσαν
                            λακεδαιμόνιοι ἀθηναίοις, ἐξέστω ἀπιέναι ὅποι ἂν βούλωνται αὐτοὺς καὶ τὰ
                            ἑαυτῶν ἔχοντας· τὰς δὲ πόλεις φερούσας τὸν φόρον τὸν ἐπ᾽ ἀριστείδου
                            αὐτονόμους εἶναι. ὅπλα δὲ μὴ ἐξέστω ἐπιφέρειν ἀθηναίους μηδὲ τοὺς
                            ξυμμάχους ἐπὶ κακῷ, ἀποδιδόντων τὸν φόρον, ἐπειδὴ αἱ σπονδαὶ ἐγένοντο.
                            εἰσὶ δὲ ἄργιλος, στάγιρος, ἄκανθος, σκῶλος, ὄλυνθος, σπάρτωλος.
                            ξυμμάχους δ᾽ εἶναι μηδετέρων, μήτε λακεδαιμονίων μήτε ἀθηναίων· ἢν δὲ
                            ἀθηναῖοι πείθωσι τὰς πόλεις, βουλομένας ταύτας ἐξέστω ξυμμάχους
                            ποιεῖσθαι αὐτοὺς ἀθηναίοις. μηκυβερναίους δὲ καὶ σαναίους καὶ σιγγαίους
                            οἰκεῖν τὰς πόλεις τὰς ἑαυτῶν, καθάπερ ὀλύνθιοι καὶ ἀκάνθιοι. ἀποδόντων
                            δὲ ἀθηναίοις λακεδαιμόνιοι καὶ οἱ ξύμμαχοι πάνακτον. ἀποδόντων δὲ καὶ
                            ἀθηναῖοι λακεδαιμονίοις κορυφάσιον καὶ κύθηρα καὶ μέθανα καὶ πτελεὸν καὶ
                            ἀταλάντην καὶ τοὺς ἄνδρας ὅσοι εἰσὶ λακεδαιμονίων ἐν τῷ δημοσίῳ τῷ
                            ἀθηναίων ἢ ἄλλοθί που ὅσης ἀθηναῖοι ἄρχουσιν ἐν δημοσίῳ· καὶ τοὺς ἐν
                            σκιώνῃ πολιορκουμένους πελοποννησίων ἀφεῖναι καὶ τοὺς ἄλλους ὅσοι
                            λακεδαιμονίων ξύμμαχοι ἐν σκιώνῃ εἰσὶ καὶ ὅσους βρασίδας ἐσέπεμψε καὶ εἴ
                            τις τῶν ξυμμάχων τῶν λακεδαιμονίων ἐν ἀθήναις ἐστὶν ἐν τῷ δημοσίῳ ἢ
                            ἄλλοθί που ἧς ἀθηναῖοι ἄρχουσιν ἐν δημοσίῳ. ἀποδόντων δὲ καὶ
                            λακεδαιμόνιοι καὶ οἱ ξύμμαχοι οὕστινας ἔχουσιν ἀθηναίων καὶ τῶν ξυμμάχων
                            κατὰ ταὐτά. σκιωναίων δὲ καὶ τορωναίων καὶ σερμυλιῶν καὶ εἴ τινα ἄλλην
                            πόλιν ἔχουσιν ἀθηναῖοι, ἀθηναίους βουλεύεσθαι περὶ αὐτῶν καὶ τῶν ἄλλων
                            πόλεων ὅτι ἂν δοκῇ αὐτοῖς. ὅρκους δὲ ποιήσασθαι ἀθηναίους πρὸς
                            λακεδαιμονίους καὶ τοὺς ξυμμάχους κατὰ πόλεις. ὀμνύντων δὲ τὸν ἐπιχώριον
                            ὅρκον ἑκάτεροι τὸν μέγιστον ἑπτὰ καὶ δέκα ἑκάστης πόλεως. ὁ δ᾽ ὅρκος
                            ἔστω ὅδε·<quote>ἐμμενῶ ταῖς ξυνθήκαις καὶ ταῖς σπονδαῖς ταῖσδε δικαίως
                                καὶ ἀδόλως.</quote>ἔστω δὲ λακεδαιμονίοις καὶ τοῖς ξυμμάχοις κατὰ
                            ταὐτὰ ὅρκος πρὸς ἀθηναίους, τὸν δὲ ὅρκον ἀνανεοῦσθαι κατ᾽ ἐνιαυτὸν
                            ἀμφοτέρους. στήλας δὲ στῆσαι ὀλυμπίασι καὶ πυθοῖ καὶ ἰσθμοῖ καὶ ἀθήνησιν
                            ἐν πόλει καὶ ἐν λακεδαίμονι ἐν ἀμυκλαίῳ. εἰ δέ τι ἀμνημονοῦσιν
                            ὁποτεροιοῦν καὶ ὅτου πέρι, λόγοις δικαίοις χρωμένοις εὔορκον εἶναι
                            ἀμφοτέροις ταύτῃ μεταθεῖναι ὅπῃ ἂν δοκῇ ἀμφοτέροις, ἀθηναίοις καὶ
                            λακεδαιμονίοις.</quote></p>
                </div>
                <div
                    n="19"
                    type="chapter">
                    <p><quote>ἄρχει δὲ τῶν σπονδῶν<add>ἐν μὲν λακεδαίμονι</add>ἔφορος πλειστόλας
                            ἀρτεμισίου μηνὸς τετάρτῃ φθίνοντος, ἐν δὲ ἀθήναις ἄρχων ἀλκαῖος
                            ἐλαφηβολιῶνος μηνὸς ἕκτῃ φθίνοντος. ὤμνυον δὲ οἵδε καὶ ἐσπένδοντο.
                            λακεδαιμονίων μὲν<add>πλειστοάναξ, ἆγις,</add>πλειστόλας, δαμάγητος,
                            χίονις, μεταγένης, ἄκανθος, δάιθος, ἰσχαγόρας, φιλοχαρίδας, ζευξίδας,
                            ἄντιππος, τέλλις, ἀλκινάδας, ἐμπεδίας, μηνᾶς, λάφιλος. ἀθηναίων δὲ οἵδε.
                            λάμπων, ἰσθμιόνικος, νικίας, λάχης, εὐθύδημος, προκλῆς, πυθόδωρος,
                            ἅγνων, μυρτίλος, θρασυκλῆς, θεαγένης, ἀριστοκράτης, ἰώλκιος, τιμοκράτης,
                            λέων, λάμαχος, δημοσθένης.</quote></p>
                </div>
                <div
                    n="20"
                    type="chapter">
                    <p>αὗται αἱ σπονδαὶ ἐγένοντο τελευτῶντος τοῦ χειμῶνος ἅμα ἦρι, ἐκ διονυσίων
                        εὐθὺς τῶν ἀστικῶν, αὐτόδεκα ἐτῶν διελθόντων καὶ ἡμερῶν ὀλίγων παρενεγκουσῶν
                        ἢ ὡς τὸ πρῶτον ἡ ἐσβολὴ ἡ ἐς τὴν ἀττικὴν καὶ ἡ ἀρχὴ τοῦ πολέμου τοῦδε
                        ἐγένετο. σκοπείτω δέ τις κατὰ τοὺς χρόνους καὶ μὴ τῶν ἑκασταχοῦ ἢ ἀρχόντων ἢ
                        ἀπὸ τιμῆς τινὸς ἐς τὰ προγεγενημένα σημαινόντων τὴν ἀπαρίθμησιν τῶν ὀνομάτων
                        πιστεύσας μᾶλλον. οὐ γὰρ ἀκριβές ἐστιν, οἷς καὶ ἀρχομένοις καὶ μεσοῦσι καὶ
                        ὅπως ἔτυχέ τῳ ἐπεγένετό τι. κατὰ θέρη δὲ καὶ χειμῶνας ἀριθμῶν, ὥσπερ
                        γέγραπται, εὑρήσει, ἐξ ἡμισείας ἑκατέρου τοῦ ἐνιαυτοῦ τὴν δύναμιν ἔχοντος,
                        δέκα μὲν θέρη, ἴσους δὲ χειμῶνας τῷ πρώτῳ πολέμῳ τῷδε γεγενημένους.</p>
                </div>
                <div
                    n="21"
                    type="chapter">
                    <p>λακεδαιμόνιοι δέ<add>ἔλαχον γὰρ πρότεροι ἀποδιδόναι ἃ εἶχον</add>τούς τε
                        ἄνδρας εὐθὺς τοὺς παρὰ σφίσιν αἰχμαλώτους ἀφίεσαν καὶ πέμψαντες ἐς τὰ ἐπὶ
                        θρᾴκης πρέσβεις ἰσχαγόραν καὶ μηνᾶν καὶ φιλοχαρίδαν ἐκέλευον τὸν κλεαρίδαν
                        τὴν ἀμφίπολιν παραδιδόναι τοῖς ἀθηναίοις καὶ τοὺς ἄλλους τὰς σπονδάς, ὡς
                        εἴρητο ἑκάστοις, δέχεσθαι. οἱ δ᾽ οὐκ ἤθελον, νομίζοντες οὐκ ἐπιτηδείας
                        εἶναι· οὐδὲ ὁ κλεαρίδας παρέδωκε τὴν πόλιν, χαριζόμενος τοῖς χαλκιδεῦσι,
                        λέγων ὡς οὐ δυνατὸς εἴη βίᾳ ἐκείνων παραδιδόναι. ἐλθὼν δὲ αὐτὸς κατὰ τάχος
                        μετὰ πρέσβεων αὐτόθεν ἀπολογησόμενός τε ἐς τὴν λακεδαίμονα, ἢν κατηγορῶσιν
                        οἱ περὶ τὸν ἰσχαγόραν ὅτι οὐκ ἐπείθετο, καὶ ἅμα βουλόμενος εἰδέναι εἰ ἔτι
                        μετακινητὴ εἴη ἡ ὁμολογία, ἐπειδὴ ηὗρε κατειλημμένους, αὐτὸς μὲν πάλιν
                        πεμπόντων τῶν λακεδαιμονίων καὶ κελευόντων μάλιστα μὲν καὶ τὸ χωρίον
                        παραδοῦναι, εἰ δὲ μή, ὁπόσοι πελοποννησίων ἔνεισιν ἐξαγαγεῖν, κατὰ τάχος
                        ἐπορεύετο.</p>
                </div>
                <div
                    n="22"
                    type="chapter">
                    <p>οἱ δὲ ξύμμαχοι ἐν τῇ λακεδαίμονι αὐτοὶ ἔτυχον ὄντες, καὶ αὐτῶν τοὺς μὴ
                        δεξαμένους τὰς σπονδὰς ἐκέλευον οἱ λακεδαιμόνιοι ποιεῖσθαι. οἱ δὲ τῇ αὐτῇ
                        προφάσει ᾗπερ καὶ τὸ πρῶτον ἀπεώσαντο οὐκ ἔφασαν δέξεσθαι, ἢν μή τινας
                        δικαιοτέρας τούτων ποιῶνται. ὡς δ᾽ αὐτῶν οὐκ ἐσήκουον, ἐκείνους μὲν
                        ἀπέπεμψαν, αὐτοὶ δὲ πρὸς τοὺς ἀθηναίους ξυμμαχίαν ἐποιοῦντο, νομίζοντες
                        ἥκιστα ἂν σφίσι τούς τε ἀργείους, ἐπειδὴ οὐκ ἤθελον ἀμπελίδου καὶ λίχου
                        ἐλθόντων ἐπισπένδεσθαι νομίσαντες αὐτοὺς ἄνευ ἀθηναίων οὐ δεινοὺς εἶναι, καὶ
                        τὴν ἄλλην πελοπόννησον μάλιστ᾽ ἂν ἡσυχάζειν· πρὸς γὰρ ἂν τοὺς ἀθηναίους, εἰ
                        ἐξῆν, χωρεῖν. παρόντων οὖν πρέσβεων ἀπὸ τῶν ἀθηναίων καὶ γενομένων λόγων
                        ξυνέβησαν, καὶ ἐγένοντο ὅρκοι καὶ ξυμμαχία ἥδε.</p>
                </div>
                <div
                    n="23"
                    type="chapter">
                    <p><quote>κατὰ τάδε ξύμμαχοι ἔσονται λακεδαιμόνιοι<add>καὶ
                            ἀθηναῖοι</add>πεντήκοντα ἔτη. ἢν<add>δέ</add>τινες ἴωσιν ἐς τὴν γῆν
                            πολέμιοι τὴν λακεδαιμονίων καὶ κακῶς ποιῶσι λακεδαιμονίους, ὠφελεῖν
                            ἀθηναίους λακεδαιμονίους τρόπῳ ὁποίῳ ἂν δύνωνται ἰσχυροτάτῳ κατὰ τὸ
                            δυνατόν· ἢν δὲ δῃώσαντες οἴχωνται, πολεμίαν εἶναι ταύτην τὴν πόλιν
                            λακεδαιμονίοις καὶ ἀθηναίοις καὶ κακῶς πάσχειν ὑπὸ ἀμφοτέρων, καταλύειν
                            δὲ ἅμα ἄμφω τὼ πόλεε. ταῦτα δ᾽ εἶναι δικαίως καὶ προθύμως καὶ ἀδόλως.
                            καὶ ἤν τινες ἐς τὴν ἀθηναίων γῆν ἴωσι πολέμιοι καὶ κακῶς ποιῶσιν
                            ἀθηναίους, ὠφελεῖν λακεδαιμονίους<add>ἀθηναίους</add>τρόπῳ ὅτῳ ἂν
                            δύνωνται ἰσχυροτάτῳ κατὰ τὸ δυνατόν· ἢν δὲ δῃώσαντες οἴχωνται, πολεμίαν
                            εἶναι ταύτην τὴν πόλιν λακεδαιμονίοις καὶ ἀθηναίοις καὶ κακῶς πάσχειν
                            ὑπ᾽ ἀμφοτέρων, καταλύειν δὲ ἅμα ἄμφω τὼ πόλεε. ταῦτα δ᾽ εἶναι δικαίως
                            καὶ προθύμως καὶ ἀδόλως. ἢν δὲ ἡ δουλεία ἐπανιστῆται, ἐπικουρεῖν
                            ἀθηναίους λακεδαιμονίοις παντὶ σθένει κατὰ τὸ δυνατόν. ὀμοῦνται δὲ ταῦτα
                            οἵπερ καὶ τὰς ἄλλας σπονδὰς ὤμνυον ἑκατέρων. ἀνανεοῦσθαι δὲ<add>τὸν
                                ὅρκον</add>κατ᾽ ἐνιαυτὸν λακεδαιμονίους μὲν ἰόντας ἐς ἀθήνας πρὸς τὰ
                            διονύσια, ἀθηναίους δὲ ἰόντας ἐς λακεδαίμονα πρὸς τὰ ὑακίνθια. στήλην δὲ
                            ἑκατέρους στῆσαι, τὴν μὲν ἐν λακεδαίμονι παρ᾽ ἀπόλλωνι ἐν ἀμυκλαίῳ, τὴν
                            δὲ ἐν ἀθήναις ἐν πόλει παρ᾽ ἀθηνᾷ. ἢν δέ τι δοκῇ λακεδαιμονίοις καὶ
                            ἀθηναίοις προσθεῖναι καὶ ἀφελεῖν περὶ τῆς ξυμμαχίας, ὅτι ἂν δοκῇ,
                            εὔορκον ἀμφοτέροις εἶναι.</quote></p>
                </div>
                <div
                    n="24"
                    type="chapter">
                    <p><quote>τὸν δὲ ὅρκον ὤμνυον λακεδαιμονίων μὲν οἵδε, πλειστοάναξ, ἆγις,
                            πλειστόλας, δαμάγητος, χίονις, μεταγένης, ἄκανθος, δάιθος, ἰσχαγόρας,
                            φιλοχαρίδας, ζευξίδας, ἄντιππος, ἀλκινάδας, τέλλις, ἐμπεδίας, μηνᾶς,
                            λάφιλος, ἀθηναίων δὲ λάμπων, ἰσθμιόνικος, λάχης, νικίας, εὐθύδημος,
                            προκλῆς, πυθόδωρος, ἅγνων, μυρτίλος, θρασυκλῆς, θεαγένης, ἀριστοκράτης,
                            ἰώλκιος, τιμοκράτης, λέων, λάμαχος, δημοσθένης.</quote></p>
                    <p>αὕτη ἡ ξυμμαχία ἐγένετο μετὰ τὰς σπονδὰς οὐ πολλῷ ὕστερον, καὶ τοὺς ἄνδρας
                        τοὺς ἐκ τῆς νήσου ἀπέδοσαν οἱ ἀθηναῖοι τοῖς λακεδαιμονίοις, καὶ τὸ θέρος
                        ἦρχε τοῦ ἑνδεκάτου ἔτους. ταῦτα δὲ τὰ δέκα ἔτη ὁ πρῶτος πόλεμος ξυνεχῶς
                        γενόμενος γέγραπται.</p>
                </div>
                <div
                    n="25"
                    type="chapter">
                    <p>μετὰ δὲ τὰς σπονδὰς καὶ τὴν ξυμμαχίαν τῶν λακεδαιμονίων καὶ τῶν ἀθηναίων, αἳ
                        ἐγένοντο μετὰ τὸν δεκέτη πόλεμον ἐπὶ πλειστόλα μὲν ἐν λακεδαίμονι ἐφόρου,
                        ἀλκαίου δ᾽ ἄρχοντος ἀθήνησι, τοῖς μὲν δεξαμένοις αὐτὰς εἰρήνη ἦν, οἱ δὲ
                        κορίνθιοι καὶ τῶν ἐν πελοποννήσῳ πόλεών τινες διεκίνουν τὰ πεπραγμένα, καὶ
                        εὐθὺς ἄλλη ταραχὴ καθίστατο τῶν ξυμμάχων πρὸς τὴν λακεδαίμονα. καὶ ἅμα καὶ
                        τοῖς ἀθηναίοις οἱ λακεδαιμόνιοι προϊόντος τοῦ χρόνου ὕποπτοι ἐγένοντο ἔστιν
                        ἐν οἷς οὐ ποιοῦντες ἐκ τῶν ξυγκειμένων ἃ εἴρητο. καὶ ἐπὶ ἓξ ἔτη μὲν καὶ δέκα
                        μῆνας ἀπέσχοντο μὴ ἐπὶ τὴν ἑκατέρων γῆν στρατεῦσαι, ἔξωθεν δὲ μετ᾽ ἀνοκωχῆς
                        οὐ βεβαίου ἔβλαπτον ἀλλήλους τὰ μάλιστα· ἔπειτα μέντοι καὶ ἀναγκασθέντες
                        λῦσαι τὰς μετὰ τὰ δέκα ἔτη σπονδὰς αὖθις ἐς πόλεμον φανερὸν κατέστησαν.</p>
                </div>
                <div
                    n="26"
                    type="chapter">
                    <p>γέγραφε δὲ καὶ ταῦτα ὁ αὐτὸς θουκυδίδης ἀθηναῖος ἑξῆς, ὡς ἕκαστα ἐγένετο,
                        κατὰ θέρη καὶ χειμῶνας, μέχρι οὗ τήν τε ἀρχὴν κατέπαυσαν τῶν ἀθηναίων
                        λακεδαιμόνιοι καὶ οἱ ξύμμαχοι, καὶ τὰ μακρὰ τείχη καὶ τὸν πειραιᾶ κατέλαβον.
                        ἔτη δὲ ἐς τοῦτο τὰ ξύμπαντα ἐγένετο τῷ πολέμῳ ἑπτὰ καὶ εἴκοσι. καὶ τὴν διὰ
                        μέσου ξύμβασιν εἴ τις μὴ ἀξιώσει πόλεμον νομίζειν, οὐκ ὀρθῶς δικαιώσει.
                            τοῖς<add>τε</add>γὰρ ἔργοις ὡς διῄρηται ἀθρείτω, καὶ εὑρήσει οὐκ εἰκὸς
                        ὂν εἰρήνην αὐτὴν κριθῆναι, ἐν ᾗ οὔτε ἀπέδοσαν πάντα οὔτ᾽ ἀπεδέξαντο ἃ
                        ξυνέθεντο, ἔξω τε τούτων πρὸς τὸν μαντινικὸν καὶ ἐπιδαύριον πόλεμον καὶ ἐς
                        ἄλλα ἀμφοτέροις ἁμαρτήματα ἐγένοντο καὶ οἱ ἐπὶ θρᾴκης ξύμμαχοι οὐδὲν ἧσσον
                        πολέμιοι ἦσαν βοιωτοί τε ἐκεχειρίαν δεχήμερον ἦγον. ὥστε ξὺν τῷ πρώτῳ πολέμῳ
                        τῷ δεκέτει καὶ τῇ μετ᾽ αὐτὸν ὑπόπτῳ ἀνοκωχῇ καὶ τῷ ὕστερον ἐξ αὐτῆς πολέμῳ
                        εὑρήσει τις τοσαῦτα ἔτη, λογιζόμενος κατὰ τοὺς χρόνους, καὶ ἡμέρας οὐ πολλὰς
                        παρενεγκούσας, καὶ τοῖς ἀπὸ χρησμῶν τι ἰσχυρισαμένοις μόνον δὴ τοῦτο ἐχυρῶς
                        ξυμβάν. αἰεὶ γὰρ ἔγωγε μέμνημαι, καὶ ἀρχομένου τοῦ πολέμου καὶ μέχρι οὗ
                        ἐτελεύτησε, προφερόμενον ὑπὸ πολλῶν ὅτι τρὶς ἐννέα ἔτη δέοι γενέσθαι αὐτόν.
                        ἐπεβίων δὲ διὰ παντὸς αὐτοῦ αἰσθανόμενός τε τῇ ἡλικίᾳ καὶ προσέχων τὴν
                        γνώμην, ὅπως ἀκριβές τι εἴσομαι· καὶ ξυνέβη μοι φεύγειν τὴν ἐμαυτοῦ ἔτη
                        εἴκοσι μετὰ τὴν ἐς ἀμφίπολιν στρατηγίαν, καὶ γενομένῳ παρ᾽ ἀμφοτέροις τοῖς
                        πράγμασι, καὶ οὐχ ἧσσον τοῖς πελοποννησίων διὰ τὴν φυγήν, καθ᾽ ἡσυχίαν τι
                        αὐτῶν μᾶλλον αἰσθέσθαι. τὴν οὖν μετὰ τὰ δέκα ἔτη διαφοράν τε καὶ ξύγχυσιν
                        τῶν σπονδῶν καὶ τὰ ἔπειτα ὡς ἐπολεμήθη ἐξηγήσομαι.</p>
                </div>
                <div
                    n="27"
                    type="chapter">
                    <p>ἐπειδὴ γὰρ αἱ πεντηκοντούτεις σπονδαὶ ἐγένοντο καὶ ὕστερον ἡ ξυμμαχία, καὶ αἱ
                        ἀπὸ τῆς πελοποννήσου πρεσβεῖαι, αἵπερ παρεκλήθησαν ἐς αὐτά, ἀνεχώρουν ἐκ τῆς
                        λακεδαίμονος· καὶ οἱ μὲν ἄλλοι ἐπ᾽ οἴκου ἀπῆλθον, κορίνθιοι δὲ ἐς ἄργος
                        τραπόμενοι πρῶτον λόγους ποιοῦνται πρός τινας τῶν ἐν τέλει ὄντων ἀργείων ὡς
                        χρή, ἐπειδὴ λακεδαιμόνιοι οὐκ ἐπ᾽ ἀγαθῷ, ἀλλ᾽ ἐπὶ καταδουλώσει τῆς
                        πελοποννήσου σπονδὰς καὶ ξυμμαχίαν πρὸς ἀθηναίους τοὺς πρὶν ἐχθίστους
                        πεποίηνται, ὁρᾶν τοὺς ἀργείους ὅπως σωθήσεται ἡ πελοπόννησος καὶ ψηφίσασθαι
                        τὴν βουλομένην πόλιν τῶν ἑλλήνων, ἥτις αὐτόνομός τέ ἐστι καὶ δίκας ἴσας καὶ
                        ὁμοίας δίδωσι, πρὸς ἀργείους ξυμμαχίαν ποιεῖσθαι ὥστε τῇ ἀλλήλων ἐπιμαχεῖν,
                        ἀποδεῖξαι δὲ ἄνδρας ὀλίγους ἀρχὴν αὐτοκράτορας καὶ μὴ πρὸς τὸν δῆμον τοὺς
                        λόγους εἶναι, τοῦ μὴ καταφανεῖς γίγνεσθαι τοὺς μὴ πείσαντας τὸ πλῆθος·
                        ἔφασαν δὲ πολλοὺς προσχωρήσεσθαι μίσει τῶν λακεδαιμονίων. καὶ οἱ μὲν
                        κορίνθιοι διδάξαντες ταῦτα ἀνεχώρησαν ἐπ᾽ οἴκου·</p>
                </div>
                <div
                    n="28"
                    type="chapter">
                    <p>οἱ δὲ τῶν ἀργείων ἄνδρες ἀκούσαντες ἐπειδὴ ἀνήνεγκαν τοὺς λόγους ἔς τε τὰς
                        ἀρχὰς καὶ τὸν δῆμον, ἐψηφίσαντο ἀργεῖοι καὶ ἄνδρας εἵλοντο δώδεκα, πρὸς οὓς
                        τὸν βουλόμενον τῶν ἑλλήνων ξυμμαχίαν ποιεῖσθαι πλὴν ἀθηναίων καὶ
                        λακεδαιμονίων· τούτων δὲ μηδετέροις ἐξεῖναι ἄνευ τοῦ δήμου τοῦ ἀργείων
                        σπείσασθαι. ἐδέξαντό τε ταῦτα οἱ ἀργεῖοι μᾶλλον ὁρῶντες τόν τε λακεδαιμονίων
                        σφίσι πόλεμον ἐσόμενον<add>ἐπ᾽ ἐξόδῳ γὰρ πρὸς αὐτοὺς αἱ σπονδαὶ
                        ἦσαν</add>καὶ ἅμα ἐλπίσαντες τῆς πελοποννήσου ἡγήσεσθαι· κατὰ γὰρ τὸν χρόνον
                        τοῦτον ἥ τε λακεδαίμων μάλιστα δὴ κακῶς ἤκουσε καὶ ὑπερώφθη διὰ τὰς
                        ξυμφοράς, οἵ τε ἀργεῖοι ἄριστα ἔσχον τοῖς πᾶσιν, οὐ ξυναράμενοι τοῦ ἀττικοῦ
                        πολέμου, ἀμφοτέροις δὲ μᾶλλον ἔνσπονδοι ὄντες ἐκκαρπωσάμενοι. οἱ μὲν οὖν
                        ἀργεῖοι οὕτως ἐς τὴν ξυμμαχίαν προσεδέχοντο τοὺς ἐθέλοντας τῶν ἑλλήνων,</p>
                </div>
                <div
                    n="29"
                    type="chapter">
                    <p>μαντινῆς δ᾽ αὐτοῖς καὶ οἱ ξύμμαχοι αὐτῶν πρῶτοι προσεχώρησαν, δεδιότες τοὺς
                        λακεδαιμονίους. τοῖς γὰρ μαντινεῦσι μέρος τι τῆς ἀρκαδίας κατέστραπτο
                        ὑπήκοον ἔτι τοῦ πρὸς ἀθηναίους πολέμου ὄντος, καὶ ἐνόμιζον οὐ περιόψεσθαι
                        σφᾶς τοὺς λακεδαιμονίους ἄρχειν, ἐπειδὴ καὶ σχολὴν ἦγον· ὥστε ἄσμενοι πρὸς
                        τοὺς ἀργείους ἐτράποντο, πόλιν τε μεγάλην νομίζοντες καὶ λακεδαιμονίοις αἰεὶ
                        διάφορον, δημοκρατουμένην τε ὥσπερ καὶ αὐτοί. ἀποστάντων δὲ τῶν μαντινέων
                        καὶ ἡ ἄλλη πελοπόννησος ἐς θροῦν καθίστατο ὡς καὶ σφίσι ποιητέον τοῦτο,
                        νομίσαντες πλέον τέ τι εἰδότας μεταστῆναι αὐτοὺς καὶ τοὺς λακεδαιμονίους ἅμα
                        δι᾽ ὀργῆς ἔχοντες, ἐν ἄλλοις τε καὶ ὅτι ἐν ταῖς σπονδαῖς ταῖς ἀττικαῖς
                        ἐγέγραπτο εὔορκον εἶναι προσθεῖναι καὶ ἀφελεῖν ὅτι ἂν ἀμφοῖν τοῖν πολέοιν
                        δοκῇ, λακεδαιμονίοις καὶ ἀθηναίοις. τοῦτο γὰρ τὸ γράμμα μάλιστα τὴν
                        πελοπόννησον διεθορύβει καὶ ἐς ὑποψίαν καθίστη μὴ μετὰ ἀθηναίων σφᾶς
                        βούλωνται λακεδαιμόνιοι δουλώσασθαι· δίκαιον γὰρ εἶναι πᾶσι τοῖς ξυμμάχοις
                        γεγράφθαι τὴν μετάθεσιν. ὥστε φοβούμενοι οἱ πολλοὶ ὥρμηντο πρὸς τοὺς
                        ἀργείους καὶ αὐτοὶ ἕκαστοι ξυμμαχίαν ποιεῖσθαι.</p>
                </div>
                <div
                    n="30"
                    type="chapter">
                    <p>λακεδαιμόνιοι δὲ αἰσθόμενοι τὸν θροῦν τοῦτον ἐν τῇ πελοποννήσῳ καθεστῶτα καὶ
                        τοὺς κορινθίους διδασκάλους τε γενομένους καὶ αὐτοὺς μέλλοντας σπείσεσθαι
                        πρὸς τὸ ἄργος, πέμπουσι πρέσβεις ἐς τὴν κόρινθον βουλόμενοι προκαταλαβεῖν τὸ
                        μέλλον, καὶ ᾐτιῶντο τήν τε ἐσήγησιν τοῦ παντὸς καὶ εἰ ἀργείοις σφῶν
                        ἀποστάντες ξύμμαχοι ἔσονται, παραβήσεσθαί τε ἔφασαν αὐτοὺς τοὺς ὅρκους, καὶ
                        ἤδη ἀδικεῖν ὅτι οὐ δέχονται τὰς ἀθηναίων σπονδάς, εἰρημένον κύριον εἶναι ὅτι
                        ἂν τὸ πλῆθος τῶν ξυμμάχων ψηφίσηται, ἢν μή τι θεῶν ἢ ἡρώων κώλυμα ᾖ.
                        κορίνθιοι δὲ παρόντων σφίσι τῶν ξυμμάχων ὅσοι οὐδ᾽ αὐτοὶ ἐδέξαντο τὰς
                            σπονδάς<add>παρεκάλεσαν δὲ αὐτοὺς αὐτοὶ πρότερον</add>, ἀντέλεγον τοῖς
                        λακεδαιμονίοις, ἃ μὲν ἠδικοῦντο οὐ δηλοῦντες ἄντικρυς, ὅτι οὔτε σόλλιον
                        σφίσιν ἀπέλαβον παρ᾽ ἀθηναίων οὔτε ἀνακτόριον εἴ τέ τι ἄλλο ἐνόμιζον
                        ἐλασσοῦσθαι, πρόσχημα δὲ ποιούμενοι τοὺς ἐπὶ θρᾴκης μὴ προδώσειν· ὀμόσαι γὰρ
                        αὐτοῖς ὅρκους ἰδίᾳ τε, ὅτε μετὰ ποτειδεατῶν τὸ πρῶτον ἀφίσταντο, καὶ ἄλλους
                        ὕστερον. οὔκουν παραβαίνειν τοὺς τῶν ξυμμάχων ὅρκους ἔφασαν οὐκ ἐσιόντες ἐς
                        τὰς τῶν ἀθηναίων σπονδάς· θεῶν γὰρ πίστεις ὀμόσαντες ἐκείνοις οὐκ ἂν
                        εὐορκεῖν προδιδόντες αὐτούς. εἰρῆσθαι δ᾽ ὅτι<quote>ἢν μὴ θεῶν ἢ ἡρώων κώλυμα
                            ᾖ·</quote>φαίνεσθαι οὖν σφίσι κώλυμα θεῖον τοῦτο. καὶ περὶ μὲν τῶν
                        παλαιῶν ὅρκων τοσαῦτα εἶπον, περὶ δὲ τῆς ἀργείων ξυμμαχίας μετὰ τῶν φίλων
                        βουλευσάμενοι ποιήσειν ὅτι ἂν δίκαιον ᾖ. καὶ οἱ μὲν λακεδαιμονίων πρέσβεις
                        ἀνεχώρησαν ἐπ᾽ οἴκου· ἔτυχον δὲ παρόντες ἐν κορίνθῳ καὶ ἀργείων πρέσβεις, οἳ
                        ἐκέλευον τοὺς κορινθίους ἰέναι ἐς τὴν ξυμμαχίαν καὶ μὴ μέλλειν· οἱ δὲ ἐς τὸν
                        ὕστερον ξύλλογον αὐτοῖς τὸν παρὰ σφίσι προεῖπον ἥκειν.</p>
                </div>
                <div
                    n="31"
                    type="chapter">
                    <p>ἦλθε δὲ καὶ ἠλείων πρεσβεία εὐθὺς καὶ ἐποιήσατο πρὸς κορινθίους ξυμμαχίαν
                        πρῶτον, ἔπειτα ἐκεῖθεν ἐς ἄργος ἐλθόντες, καθάπερ προείρητο, ἀργείων
                        ξύμμαχοι ἐγένοντο. διαφερόμενοι γὰρ ἐτύγχανον τοῖς λακεδαιμονίοις περὶ
                        λεπρέου. πολέμου γὰρ γενομένου ποτὲ πρὸς ἀρκάδων τινὰς λεπρεάταις καὶ ἠλείων
                        παρακληθέντων ὑπὸ λεπρεατῶν ἐς ξυμμαχίαν ἐπὶ τῇ ἡμισείᾳ τῆς γῆς καὶ λυσάντων
                        τὸν πόλεμον ἠλεῖοι τὴν γῆν νεμομένοις αὐτοῖς τοῖς λεπρεάταις τάλαντον ἔταξαν
                        τῷ διὶ τῷ ὀλυμπίῳ ἀποφέρειν. καὶ μέχρι μὲν τοῦ ἀττικοῦ πολέμου ἀπέφερον,
                        ἔπειτα παυσαμένων διὰ πρόφασιν τοῦ πολέμου οἱ ἠλεῖοι ἐπηνάγκαζον, οἱ δ᾽
                        ἐτράποντο πρὸς τοὺς λακεδαιμονίους. καὶ δίκης λακεδαιμονίοις ἐπιτραπείσης
                        ὑποτοπήσαντες οἱ ἠλεῖοι μὴ ἴσον ἕξειν ἀνέντες τὴν ἐπιτροπὴν λεπρεατῶν τὴν
                        γῆν ἔτεμον. οἱ δὲ λακεδαιμόνιοι οὐδὲν ἧσσον ἐδίκασαν αὐτονόμους εἶναι
                        λεπρεάτας καὶ ἀδικεῖν ἠλείους, καὶ ὡς οὐκ ἐμμεινάντων τῇ ἐπιτροπῇ φρουρὰν
                        ὁπλιτῶν ἐσέπεμψαν ἐς λέπρεον. οἱ δὲ ἠλεῖοι νομίζοντες πόλιν σφῶν ἀφεστηκυῖαν
                        δέξασθαι τοὺς λακεδαιμονίους καὶ τὴν ξυνθήκην προφέροντες ἐν ᾗ εἴρητο, ἃ
                        ἔχοντες ἐς τὸν ἀττικὸν πόλεμον καθίσταντό τινες, ταῦτα ἔχοντας καὶ ἐξελθεῖν,
                        ὡς οὐκ ἴσον ἔχοντες ἀφίστανται πρὸς τοὺς ἀργείους, καὶ τὴν ξυμμαχίαν, ὥσπερ
                        προείρητο, καὶ οὗτοι ἐποιήσαντο. ἐγένοντο δὲ καὶ οἱ κορίνθιοι εὐθὺς μετ᾽
                        ἐκείνους καὶ οἱ ἐπὶ θρᾴκης χαλκιδῆς ἀργείων ξύμμαχοι. βοιωτοὶ δὲ καὶ μεγαρῆς
                        τὸ αὐτὸ λέγοντες ἡσύχαζον, περιορώμενοι ὑπὸ τῶν λακεδαιμονίων καὶ νομίζοντες
                        σφίσι τὴν ἀργείων δημοκρατίαν αὐτοῖς ὀλιγαρχουμένοις ἧσσον ξύμφορον εἶναι
                        τῆς λακεδαιμονίων πολιτείας.</p>
                    <p>περὶ δὲ τοὺς αὐτοὺς χρόνους τοῦ θέρους τούτου σκιωναίους μὲν ἀθηναῖοι
                        ἐκπολιορκήσαντες ἀπέκτειναν τοὺς ἡβῶντας, παῖδας δὲ καὶ γυναῖκας
                        ἠνδραπόδισαν, καὶ τὴν γῆν πλαταιεῦσιν ἔδοσαν νέμεσθαι, δηλίους δὲ κατήγαγον
                        πάλιν ἐς δῆλον, ἐνθυμούμενοι τάς τε ἐν ταῖς μάχαις ξυμφορὰς καὶ τοῦ ἐν
                        δελφοῖς θεοῦ χρήσαντος. καὶ φωκῆς καὶ λοκροὶ ἤρξαντο πολεμεῖν.</p>
                </div>
                <div
                    n="32"
                    type="chapter">
                    <p>καὶ κορίνθιοι καὶ ἀργεῖοι ἤδη ξύμμαχοι ὄντες ἔρχονται ἐς τεγέαν ἀποστήσοντες
                        λακεδαιμονίων, ὁρῶντες μέγα μέρος ὂν καί, εἰ σφίσι προσγένοιτο, νομίζοντες
                        ἅπασαν ἂν ἔχειν πελοπόννησον. ὡς δὲ οὐδὲν ἂν ἔφασαν ἐναντιωθῆναι οἱ τεγεᾶται
                        λακεδαιμονίοις, οἱ κορίνθιοι μέχρι τούτου προθύμως πράσσοντες ἀνεῖσαν τῆς
                        φιλονικίας καὶ ὠρρώδησαν μὴ οὐδεὶς σφίσιν ἔτι τῶν ἄλλων προσχωρῇ. ὅμως δὲ
                        ἐλθόντες ἐς τοὺς βοιωτοὺς ἐδέοντο σφῶν τε καὶ ἀργείων γίγνεσθαι ξυμμάχους
                        καὶ τἆλλα κοινῇ πράσσειν· τάς τε δεχημέρους ἐπισπονδάς, αἳ ἦσαν ἀθηναίοις
                        καὶ βοιωτοῖς πρὸς ἀλλήλους οὐ πολλῷ ὕστερον γενόμεναι<add>τούτων</add>τῶν
                        πεντηκοντουτίδων σπονδῶν, ἐκέλευον οἱ κορίνθιοι τοὺς βοιωτοὺς ἀκολουθήσαντας
                        ἀθήναζε καὶ σφίσι ποιῆσαι,<add>ὥσπερ βοιωτοὶ εἶχον,</add>μὴ δεχομένων δὲ
                        ἀθηναίων ἀπειπεῖν τὴν ἐκεχειρίαν καὶ τὸ λοιπὸν μὴ σπένδεσθαι ἄνευ αὐτῶν.
                        βοιωτοὶ δὲ δεομένων τῶν κορινθίων περὶ μὲν τῆς ἀργείων ξυμμαχίας ἐπισχεῖν
                        αὐτοὺς ἐκέλευον, ἐλθόντες δὲ ἀθήναζε μετὰ κορινθίων οὐχ ηὕροντο τὰς
                        δεχημέρους σπονδάς, ἀλλ᾽ ἀπεκρίναντο οἱ ἀθηναῖοι κορινθίοις εἶναι σπονδάς,
                        εἴπερ λακεδαιμονίων εἰσὶ ξύμμαχοι. βοιωτοὶ μὲν οὖν οὐδὲν μᾶλλον ἀπεῖπον τὰς
                        δεχημέρους, ἀξιούντων καὶ αἰτιωμένων κορινθίων ξυνθέσθαι σφίσιν· κορινθίοις
                        δὲ ἀνοκωχὴ ἄσπονδος ἦν πρὸς ἀθηναίους.</p>
                </div>
                <div
                    n="33"
                    type="chapter">
                    <p>λακεδαιμόνιοι δὲ τοῦ αὐτοῦ θέρους πανδημεὶ ἐστράτευσαν, πλειστοάνακτος τοῦ
                        παυσανίου λακεδαιμονίων βασιλέως ἡγουμένου, τῆς ἀρκαδίας ἐς παρρασίους,
                        μαντινέων ὑπηκόους ὄντας, κατὰ στάσιν ἐπικαλεσαμένων σφᾶς, ἅμα δὲ καὶ τὸ ἐν
                        κυψέλοις τεῖχος ἀναιρήσοντες, ἢν δύνωνται, ὃ ἐτείχισαν μαντινῆς καὶ αὐτοὶ
                        ἐφρούρουν, ἐν τῇ παρρασικῇ κείμενον ἐπὶ τῇ σκιρίτιδι τῆς λακωνικῆς. καὶ οἱ
                        μὲν λακεδαιμόνιοι τὴν γῆν τῶν παρρασίων ἐδῄουν, οἱ δὲ μαντινῆς τὴν πόλιν
                        ἀργείοις φύλαξι παραδόντες αὐτοὶ τὴν ξυμμαχίδα ἐφρούρουν· ἀδύνατοι δ᾽ ὄντες
                        διασῶσαι τό τε ἐν κυψέλοις τεῖχος καὶ τὰς ἐν παρρασίοις πόλεις ἀπῆλθον.
                        λακεδαιμόνιοι δὲ τούς τε παρρασίους αὐτονόμους ποιήσαντες καὶ τὸ τεῖχος
                        καθελόντες ἀνεχώρησαν ἐπ᾽ οἴκου.</p>
                </div>
                <div
                    n="34"
                    type="chapter">
                    <p>καὶ τοῦ αὐτοῦ θέρους ἤδη ἡκόντων αὐτοῖς τῶν ἀπὸ θρᾴκης μετὰ βρασίδου
                        ἐξελθόντων στρατιωτῶν, οὓς ὁ κλεαρίδας μετὰ τὰς σπονδὰς ἐκόμισεν, οἱ
                        λακεδαιμόνιοι ἐψηφίσαντο τοὺς μὲν μετὰ βρασίδου εἵλωτας μαχεσαμένους
                        ἐλευθέρους εἶναι καὶ οἰκεῖν ὅπου ἂν βούλωνται, καὶ ὕστερον οὐ πολλῷ αὐτοὺς
                        μετὰ τῶν νεοδαμώδων ἐς λέπρεον κατέστησαν, κείμενον ἐπὶ τῆς λακωνικῆς καὶ
                        τῆς ἠλείας, ὄντες ἤδη διάφοροι ἠλείοις· τοὺς δ᾽ ἐκ τῆς νήσου ληφθέντας σφῶν
                        καὶ τὰ ὅπλα παραδόντας, δείσαντες μή τι διὰ τὴν ξυμφορὰν νομίσαντες
                        ἐλασσωθήσεσθαι καὶ ὄντες ἐπίτιμοι νεωτερίσωσιν, ἤδη καὶ ἀρχάς τινας ἔχοντας
                        ἀτίμους ἐποίησαν, ἀτιμίαν δὲ τοιάνδε ὥστε μήτε ἄρχειν μήτε πριαμένους τι ἢ
                        πωλοῦντας κυρίους εἶναι. ὕστερον δὲ αὖθις χρόνῳ ἐπίτιμοι ἐγένοντο.</p>
                </div>
                <div
                    n="35"
                    type="chapter">
                    <p>τοῦ δ᾽ αὐτοῦ θέρους καὶ θυσσὸν τὴν ἐν τῇ ἄθω ἀκτῇ διῆς εἷλον, ἀθηναίων οὖσαν
                        ξύμμαχον.</p>
                    <p>καὶ τὸ θέρος τοῦτο πᾶν ἐπιμειξίαι μὲν ἦσαν τοῖς ἀθηναίοις καὶ πελοποννησίοις,
                        ὑπώπτευον δὲ ἀλλήλους εὐθὺς μετὰ τὰς σπονδὰς οἵ τε ἀθηναῖοι καὶ οἱ
                        λακεδαιμόνιοι κατὰ τὴν τῶν χωρίων ἀλλήλοις οὐκ ἀπόδοσιν. τὴν γὰρ ἀμφίπολιν
                        πρότεροι λαχόντες οἱ λακεδαιμόνιοι ἀποδιδόναι καὶ τἆλλα οὐκ ἀπεδεδώκεσαν,
                        οὐδὲ τοὺς ἐπὶ θρᾴκης παρεῖχον ξυμμάχους τὰς σπονδὰς δεχομένους οὐδὲ βοιωτοὺς
                        οὐδὲ κορινθίους, λέγοντες αἰεὶ ὡς μετ᾽ ἀθηναίων τούτους, ἢν μὴ ᾽θέλωσι,
                        κοινῇ ἀναγκάσουσιν· χρόνους τε προύθεντο ἄνευ ξυγγραφῆς ἐν οἷς χρῆν τοὺς μὴ
                        ἐσιόντας ἀμφοτέροις πολεμίους εἶναι. τούτων οὖν ὁρῶντες οἱ ἀθηναῖοι οὐδὲν
                        ἔργῳ γιγνόμενον ὑπώπτευον τοὺς λακεδαιμονίους μηδὲν δίκαιον διανοεῖσθαι,
                        ὥστε οὔτε πύλον ἀπαιτούντων αὐτῶν ἀπεδίδοσαν, ἀλλὰ καὶ τοὺς ἐκ τῆς νήσου
                        δεσμώτας μετεμέλοντο ἀποδεδωκότες, τά τε ἄλλα χωρία εἶχον, μένοντες ἕως
                        σφίσι κἀκεῖνοι ποιήσειαν τὰ εἰρημένα. λακεδαιμόνιοι δὲ τὰ μὲν δυνατὰ ἔφασαν
                        πεποιηκέναι· τοὺς γὰρ παρὰ σφίσι δεσμώτας ὄντας ἀθηναίων ἀποδοῦναι καὶ τοὺς
                        ἐπὶ θρᾴκης στρατιώτας ἀπαγαγεῖν καὶ εἴ του ἄλλου ἐγκρατεῖς ἦσαν· ἀμφιπόλεως
                        δὲ οὐκ ἔφασαν κρατεῖν ὥστε παραδοῦναι, βοιωτοὺς δὲ πειράσεσθαι καὶ
                        κορινθίους ἐς τὰς σπονδὰς ἐσαγαγεῖν καὶ πάνακτον ἀπολαβεῖν καὶ ἀθηναίων ὅσοι
                        ἦσαν ἐν βοιωτοῖς αἰχμάλωτοι κομιεῖν. πύλον μέντοι ἠξίουν σφίσιν ἀποδοῦναι·
                        εἰ δὲ μή, μεσσηνίους γε καὶ τοὺς εἵλωτας ἐξαγαγεῖν, ὥσπερ καὶ αὐτοὶ τοὺς ἀπὸ
                        θρᾴκης, ἀθηναίους δὲ φρουρεῖν τὸ χωρίον αὐτούς, εἰ βούλονται. πολλάκις δὲ
                        καὶ πολλῶν λόγων γενομένων ἐν τῷ θέρει τούτῳ ἔπεισαν τοὺς ἀθηναίους ὥστε
                        ἐξαγαγεῖν ἐκ πύλου μεσσηνίους καὶ τοὺς ἄλλους εἵλωτάς τε καὶ ὅσοι
                        ηὐτομολήκεσαν ἐκ τῆς λακωνικῆς· καὶ κατῴκισαν αὐτοὺς ἐν κρανίοις τῆς
                        κεφαλληνίας. τὸ μὲν οὖν θέρος τοῦτο ἡσυχία ἦν καὶ ἔφοδοι παρ᾽ ἀλλήλους.</p>
                </div>
                <div
                    n="36"
                    type="chapter">
                    <p>τοῦ δ᾽ ἐπιγιγνομένου χειμῶνος<add>ἔτυχον γὰρ ἔφοροι ἕτεροι καὶ οὐκ ἐφ᾽ ὧν αἱ
                            σπονδαὶ ἐγένοντο ἄρχοντες ἤδη, καί τινες αὐτῶν καὶ
                                ἐναντίοι<add>ταῖς</add>σπονδαῖς</add>ἐλθουσῶν πρεσβειῶν ἀπὸ τῆς
                        ξυμμαχίδος καὶ παρόντων ἀθηναίων καὶ βοιωτῶν καὶ κορινθίων καὶ πολλὰ ἐν
                        ἀλλήλοις εἰπόντων καὶ οὐδὲν ξυμβάντων, ὡς ἀπῇσαν ἐπ᾽ οἴκου, τοῖς βοιωτοῖς
                        καὶ κορινθίοις κλεόβουλος καὶ ξενάρης, οὗτοι οἵπερ τῶν ἐφόρων ἐβούλοντο
                        μάλιστα διαλῦσαι τὰς σπονδάς, λόγους ποιοῦνται ἰδίους, παραινοῦντες ὅτι
                        μάλιστα ταῦτά τε γιγνώσκειν καὶ πειρᾶσθαι βοιωτούς, ἀργείων γενομένους
                        πρῶτον αὐτοὺς ξυμμάχους, αὖθις μετὰ βοιωτῶν ἀργείους λακεδαιμονίοις ποιῆσαι
                            ξυμμάχους<add>οὕτω γὰρ ἥκιστ᾽ ἂν ἀναγκασθῆναι βοιωτοὺς ἐς τὰς ἀττικὰς
                            σπονδὰς ἐσελθεῖν· ἑλέσθαι γὰρ λακεδαιμονίους πρὸ τῆς ἀθηναίων ἔχθρας καὶ
                            διαλύσεως τῶν σπονδῶν ἀργείους σφίσι φίλους καὶ ξυμμάχους γενέσθαι· τὸ
                            γὰρ ἄργος αἰεὶ ἠπίσταντο ἐπιθυμοῦντας τοὺς λακεδαιμονίους καλῶς σφίσι
                            φίλιον γενέσθαι</add>, ἡγούμενοι τὸν ἔξω πελοποννήσου πόλεμον ῥᾴω ἂν
                        εἶναι. τὸ μέντοι πάνακτον ἐδέοντο βοιωτοὺς ὅπως παραδώσουσι λακεδαιμονίοις,
                        ἵνα ἀντ᾽ αὐτοῦ πύλον, ἢν δύνωνται, ἀπολαβόντες ῥᾷον καθιστῶνται ἀθηναίοις ἐς
                        πόλεμον.</p>
                </div>
                <div
                    n="37"
                    type="chapter">
                    <p>καὶ οἱ μὲν βοιωτοὶ καὶ κορίνθιοι ταῦτα ἐπεσταλμένοι ἀπό τε τοῦ ξενάρους καὶ
                        κλεοβούλου καὶ ὅσοι φίλοι ἦσαν αὐτοῖς τῶν λακεδαιμονίων ὥστε ἀπαγγεῖλαι ἐπὶ
                        τὰ κοινά, ἑκάτεροι ἀνεχώρουν. ἀργείων δὲ δύο ἄνδρες τῆς ἀρχῆς τῆς μεγίστης
                        ἐπετήρουν ἀπιόντας αὐτοὺς καθ᾽ ὁδὸν καὶ ξυγγενόμενοι ἐς λόγους ἦλθον, εἴ πως
                        οἱ βοιωτοὶ σφίσι ξύμμαχοι γένοιντο ὥσπερ κορίνθιοι καὶ ἠλεῖοι καὶ μαντινῆς·
                        νομίζειν γὰρ ἂν τούτου προχωρήσαντος ῥᾳδίως ἤδη καὶ πολεμεῖν καὶ σπένδεσθαι
                        καὶ πρὸς λακεδαιμονίους, εἰ βούλοιντο, κοινῷ λόγῳ χρωμένους, καὶ εἴ τινα
                        πρὸς ἄλλον δέοι. τοῖς δὲ τῶν βοιωτῶν πρέσβεσιν ἀκούουσιν ἤρεσκεν· κατὰ τύχην
                        γὰρ ἐδέοντο τούτων ὧνπερ καὶ οἱ ἐκ τῆς λακεδαίμονος αὐτοῖς φίλοι
                        ἐπεστάλκεσαν. καὶ οἱ τῶν ἀργείων ἄνδρες ὡς ᾔσθοντο αὐτοὺς δεχομένους τὸν
                        λόγον, εἰπόντες ὅτι πρέσβεις πέμψουσιν ἐς βοιωτοὺς ἀπῆλθον. ἀφικόμενοι δὲ οἱ
                        βοιωτοὶ ἀπήγγειλαν τοῖς βοιωτάρχαις τά τε ἐκ τῆς λακεδαίμονος καὶ τὰ ἀπὸ τῶν
                        ξυγγενομένων ἀργείων· καὶ οἱ βοιωτάρχαι ἠρέσκοντό τε καὶ πολλῷ προθυμότεροι
                        ἦσαν, ὅτι ἀμφοτέρωθεν ξυνεβεβήκει αὐτοῖς τούς τε φίλους τῶν λακεδαιμονίων
                        τῶν αὐτῶν δεῖσθαι καὶ τοὺς ἀργείους ἐς τὰ ὁμοῖα σπεύδειν. καὶ οὐ πολλῷ
                        ὕστερον πρέσβεις παρῆσαν ἀργείων τὰ εἰρημένα προκαλούμενοι· καὶ αὐτοὺς
                        ἀπέπεμψαν ἐπαινέσαντες τοὺς λόγους οἱ βοιωτάρχαι καὶ πρέσβεις ὑποσχόμενοι
                        ἀποστελεῖν περὶ τῆς ξυμμαχίας ἐς ἄργος.</p>
                </div>
                <div
                    n="38"
                    type="chapter">
                    <p>ἐν δὲ τούτῳ ἐδόκει πρῶτον τοῖς βοιωτάρχαις καὶ κορινθίοις καὶ μεγαρεῦσι καὶ
                        τοῖς ἀπὸ θρᾴκης πρέσβεσιν ὀμόσαι ὅρκους ἀλλήλοις ἦ μὴν ἔν τε τῷ παρατυχόντι
                        ἀμυνεῖν τῷ δεομένῳ καὶ μὴ πολεμήσειν τῳ μηδὲ ξυμβήσεσθαι ἄνευ κοινῆς γνώμης,
                        καὶ οὕτως ἤδη τοὺς βοιωτοὺς καὶ μεγαρέας<add>τὸ γὰρ αὐτὸ ἐποίουν</add>πρὸς
                        τοὺς ἀργείους σπένδεσθαι. πρὶν δὲ τοὺς ὅρκους γενέσθαι οἱ βοιωτάρχαι
                        ἐκοίνωσαν ταῖς τέσσαρσι βουλαῖς τῶν βοιωτῶν ταῦτα, αἵπερ ἅπαν τὸ κῦρος
                        ἔχουσιν, καὶ παρῄνουν γενέσθαι ὅρκους ταῖς πόλεσιν, ὅσαι βούλονται ἐπ᾽
                        ὠφελίᾳ σφίσι ξυνομνύναι. οἱ δ᾽ ἐν ταῖς βουλαῖς τῶν βοιωτῶν ὄντες οὐ
                        προσδέχονται τὸν λόγον, δεδιότες μὴ ἐναντία λακεδαιμονίοις ποιήσωσι, τοῖς
                        ἐκείνων ἀφεστῶσι κορινθίοις ξυνομνύντες· οὐ γὰρ εἶπον αὐτοῖς οἱ βοιωτάρχαι
                        τὰ ἐκ τῆς λακεδαίμονος, ὅτι τῶν τε ἐφόρων κλεόβουλος καὶ ξενάρης καὶ οἱ
                        φίλοι παραινοῦσιν ἀργείων πρῶτον καὶ κορινθίων γενομένους ξυμμάχους ὕστερον
                        μετὰ τῶν λακεδαιμονίων γίγνεσθαι, οἰόμενοι τὴν βουλήν, κἂν μὴ εἴπωσιν, οὐκ
                        ἄλλα ψηφιεῖσθαι ἢ ἃ σφίσι προδιαγνόντες παραινοῦσιν. ὡς δὲ ἀντέστη τὸ
                        πρᾶγμα, οἱ μὲν κορίνθιοι καὶ οἱ ἀπὸ θρᾴκης πρέσβεις ἄπρακτοι ἀπῆλθον, οἱ δὲ
                        βοιωτάρχαι μέλλοντες πρότερον, εἰ ταῦτα ἔπεισαν, καὶ τὴν ξυμμαχίαν
                        πειράσεσθαι πρὸς ἀργείους ποιεῖν, οὐκέτι ἐσήνεγκαν περὶ ἀργείων ἐς τὰς
                        βουλάς, οὐδὲ ἐς τὸ ἄργος τοὺς πρέσβεις οὓς ὑπέσχοντο ἔπεμπον, ἀμέλεια δέ τις
                        ἐνῆν καὶ διατριβὴ τῶν πάντων.</p>
                </div>
                <div
                    n="39"
                    type="chapter">
                    <p>καὶ ἐν τῷ αὐτῷ χειμῶνι τούτῳ μηκύβερναν ὀλύνθιοι, ἀθηναίων φρουρούντων,
                        ἐπιδραμόντες εἷλον.</p>
                    <p>μετὰ δὲ ταῦτα<add>ἐγίγνοντο γὰρ αἰεὶ λόγοι τοῖς τε ἀθηναίοις καὶ
                            λακεδαιμονίοις περὶ ὧν εἶχον ἀλλήλων</add>ἐλπίζοντες οἱ λακεδαιμόνιοι,
                        εἰ πάνακτον ἀθηναῖοι παρὰ βοιωτῶν ἀπολάβοιεν, κομίσασθαι ἂν αὐτοὶ πύλον,
                        ἦλθον ἐς τοὺς βοιωτοὺς πρεσβευόμενοι καὶ ἐδέοντο σφίσι πάνακτόν τε καὶ τοὺς
                        ἀθηναίων δεσμώτας παραδοῦναι, ἵνα ἀντ᾽ αὐτῶν πύλον κομίσωνται. οἱ δὲ βοιωτοὶ
                        οὐκ ἔφασαν ἀποδώσειν, ἢν μὴ σφίσι ξυμμαχίαν ἰδίαν ποιήσωνται ὥσπερ
                        ἀθηναίοις. λακεδαιμόνιοι δὲ εἰδότες μὲν ὅτι ἀδικήσουσιν ἀθηναίους, εἰρημένον
                        ἄνευ ἀλλήλων μήτε σπένδεσθαί τῳ μήτε πολεμεῖν, βουλόμενοι δὲ τὸ πάνακτον
                        παραλαβεῖν ὡς τὴν πύλον ἀντ᾽ αὐτοῦ κομιούμενοι, καὶ ἅμα τῶν ξυγχέαι
                        σπευδόντων τὰς σπονδὰς προθυμουμένων τὰ ἐς βοιωτούς, ἐποιήσαντο τὴν
                        ξυμμαχίαν τοῦ χειμῶνος τελευτῶντος ἤδη καὶ πρὸς ἔαρ· καὶ τὸ πάνακτον εὐθὺς
                        καθῃρεῖτο. καὶ ἑνδέκατον ἔτος τῷ πολέμῳ ἐτελεύτα.</p>
                </div>
                <div
                    n="40"
                    type="chapter">
                    <p>ἅμα δὲ τῷ ἦρι εὐθὺς τοῦ ἐπιγιγνομένου θέρους οἱ ἀργεῖοι, ὡς οἵ τε πρέσβεις
                        τῶν βοιωτῶν οὓς ἔφασαν πέμψειν οὐχ ἧκον τό τε πάνακτον ᾔσθοντο καθαιρούμενον
                        καὶ ξυμμαχίαν ἰδίαν γεγενημένην τοῖς βοιωτοῖς πρὸς τοὺς λακεδαιμονίους,
                        ἔδεισαν μὴ μονωθῶσι καὶ ἐς λακεδαιμονίους πᾶσα ἡ ξυμμαχία χωρήσῃ· τοὺς γὰρ
                        βοιωτοὺς ᾤοντο πεπεῖσθαι ὑπὸ λακεδαιμονίων τό τε πάνακτον καθελεῖν καὶ ἐς
                        τὰς ἀθηναίων σπονδὰς ἐσιέναι, τούς τε ἀθηναίους εἰδέναι ταῦτα, ὥστε οὐδὲ
                        πρὸς ἀθηναίους ἔτι σφίσιν εἶναι ξυμμαχίαν ποιήσασθαι, πρότερον ἐλπίζοντες ἐκ
                        τῶν διαφορῶν, εἰ μὴ μείνειαν αὐτοῖς αἱ πρὸς λακεδαιμονίους σπονδαί, τοῖς
                        γοῦν ἀθηναίοις ξύμμαχοι ἔσεσθαι. ἀποροῦντες οὖν ταῦτα οἱ ἀργεῖοι, καὶ
                        φοβούμενοι μὴ λακεδαιμονίοις καὶ τεγεάταις, βοιωτοῖς καὶ ἀθηναίοις ἅμα
                        πολεμῶσι, πρότερον οὐ δεχόμενοι τὰς λακεδαιμονίων σπονδάς, ἀλλ᾽ ἐν φρονήματι
                        ὄντες τῆς πελοποννήσου ἡγήσεσθαι, ἔπεμπον ὡς ἐδύναντο τάχιστα ἐς τὴν
                        λακεδαίμονα πρέσβεις εὔστροφον καὶ αἴσωνα, οἳ ἐδόκουν προσφιλέστατοι αὐτοῖς
                        εἶναι, ἡγούμενοι ἐκ τῶν παρόντων κράτιστα πρὸς λακεδαιμονίους σπονδὰς
                        ποιησάμενοι, ὅπῃ ἂν ξυγχωρῇ, ἡσυχίαν ἔχειν.</p>
                </div>
                <div
                    n="41"
                    type="chapter">
                    <p>καὶ οἱ πρέσβεις ἀφικόμενοι αὐτῶν λόγους ἐποιοῦντο πρὸς τοὺς λακεδαιμονίους
                        ἐφ᾽ ᾧ ἂν σφίσιν αἱ σπονδαὶ γίγνοιντο. καὶ τὸ μὲν πρῶτον οἱ ἀργεῖοι ἠξίουν
                        δίκης ἐπιτροπὴν σφίσι γενέσθαι ἢ ἐς πόλιν τινὰ ἢ ἰδιώτην περὶ τῆς κυνουρίας
                        γῆς, ἧς αἰεὶ πέρι διαφέρονται μεθορίας οὔσης<add>ἔχει δὲ ἐν αὑτῇ θυρέαν καὶ
                            ἀνθήνην πόλιν, νέμονται δ᾽ αὐτὴν λακεδαιμόνιοι</add>· ἔπειτα δ᾽ οὐκ
                        ἐώντων λακεδαιμονίων μεμνῆσθαι περὶ αὐτῆς, ἀλλ᾽, εἰ βούλονται σπένδεσθαι
                        ὥσπερ πρότερον, ἑτοῖμοι εἶναι, οἱ ἀργεῖοι πρέσβεις τάδε ὅμως ἐπηγάγοντο τοὺς
                        λακεδαιμονίους ξυγχωρῆσαι, ἐν μὲν τῷ παρόντι σπονδὰς ποιήσασθαι ἔτη
                        πεντήκοντα, ἐξεῖναι δ᾽ ὁποτεροισοῦν προκαλεσαμένοις, μήτε νόσου οὔσης μήτε
                        πολέμου λακεδαίμονι καὶ ἄργει, διαμάχεσθαι περὶ τῆς γῆς ταύτης, ὥσπερ καὶ
                        πρότερόν ποτε ὅτε αὐτοὶ ἑκάτεροι ἠξίωσαν νικᾶν, διώκειν δὲ μὴ ἐξεῖναι
                        περαιτέρω τῶν πρὸς ἄργος καὶ λακεδαίμονα ὅρων. τοῖς δὲ λακεδαιμονίοις τὸ μὲν
                        πρῶτον ἐδόκει μωρία εἶναι ταῦτα, ἔπειτα<add>ἐπεθύμουν γὰρ τὸ ἄργος πάντως
                            φίλιον ἔχειν</add>ξυνεχώρησαν ἐφ᾽ οἷς ἠξίουν καὶ ξυνεγράψαντο. ἐκέλευον
                        δ᾽ οἱ λακεδαιμόνιοι, πρὶν τέλος τι αὐτῶν ἔχειν, ἐς τὸ ἄργος πρῶτον
                        ἐπαναχωρήσαντας αὐτοὺς δεῖξαι τῷ πλήθει, καὶ ἢν ἀρέσκοντα ᾖ, ἥκειν ἐς τὰ
                        ὑακίνθια τοὺς ὅρκους ποιησομένους. καὶ οἱ μὲν ἀνεχώρησαν·</p>
                </div>
                <div
                    n="42"
                    type="chapter">
                    <p>ἐν δὲ τῷ χρόνῳ τούτῳ ᾧ οἱ ἀργεῖοι ταῦτα ἔπρασσον, οἱ πρέσβεις τῶν
                        λακεδαιμονίων ἀνδρομένης καὶ φαίδιμος καὶ ἀντιμενίδας, οὓς ἔδει τὸ πάνακτον
                        καὶ τοὺς ἄνδρας τοὺς παρὰ βοιωτῶν παραλαβόντας ἀθηναίοις ἀποδοῦναι, τὸ μὲν
                        πάνακτον ὑπὸ τῶν βοιωτῶν αὐτῶν καθῃρημένον ηὗρον, ἐπὶ προφάσει ὡς ἦσάν ποτε
                        ἀθηναίοις καὶ βοιωτοῖς ἐκ διαφορᾶς περὶ αὐτοῦ ὅρκοι παλαιοὶ μηδετέρους
                        οἰκεῖν τὸ χωρίον, ἀλλὰ κοινῇ νέμειν, τοὺς δ᾽ ἄνδρας οὓς εἶχον αἰχμαλώτους
                        βοιωτοὶ ἀθηναίων παραλαβόντες οἱ περὶ τὸν ἀνδρομένη ἐκόμισαν τοῖς ἀθηναίοις
                        καὶ ἀπέδοσαν, τοῦ τε πανάκτου τὴν καθαίρεσιν ἔλεγον αὐτοῖς, νομίζοντες καὶ
                        τοῦτο ἀποδιδόναι· πολέμιον γὰρ οὐκέτι ἐν αὐτῷ ἀθηναίοις οἰκήσειν οὐδένα.
                        λεγομένων δὲ τούτων οἱ ἀθηναῖοι δεινὰ ἐποίουν, νομίζοντες ἀδικεῖσθαι ὑπὸ
                        λακεδαιμονίων τοῦ τε πανάκτου τῇ καθαιρέσει, ὃ ἔδει ὀρθὸν παραδοῦναι, καὶ
                        πυνθανόμενοι ὅτι καὶ βοιωτοῖς ἰδίᾳ ξυμμαχίαν πεποίηνται, φάσκοντες πρότερον
                        κοινῇ τοὺς μὴ δεχομένους τὰς σπονδὰς προσαναγκάσειν. τά τε ἄλλα ἐσκόπουν ὅσα
                        ἐξελελοίπεσαν τῆς ξυνθήκης καὶ ἐνόμιζον ἐξηπατῆσθαι, ὥστε χαλεπῶς πρὸς τοὺς
                        πρέσβεις ἀποκρινάμενοι ἀπέπεμψαν.</p>
                </div>
                <div
                    n="43"
                    type="chapter">
                    <p>κατὰ τοιαύτην δὴ διαφορὰν ὄντων τῶν λακεδαιμονίων πρὸς τοὺς ἀθηναίους, οἱ ἐν
                        ταῖς ἀθήναις αὖ βουλόμενοι λῦσαι τὰς σπονδὰς εὐθὺς ἐνέκειντο. ἦσαν δὲ ἄλλοι
                        τε καὶ ἀλκιβιάδης ὁ κλεινίου, ἀνὴρ ἡλικίᾳ μὲν ἔτι τότε ὢν νέος ὡς ἐν ἄλλῃ
                        πόλει, ἀξιώματι δὲ προγόνων τιμώμενος· ᾧ ἐδόκει μὲν καὶ ἄμεινον εἶναι πρὸς
                        τοὺς ἀργείους μᾶλλον χωρεῖν, οὐ μέντοι ἀλλὰ καὶ φρονήματι φιλονικῶν
                        ἠναντιοῦτο, ὅτι λακεδαιμόνιοι διὰ νικίου καὶ λάχητος ἔπραξαν τὰς σπονδάς,
                        ἑαυτὸν κατά τε τὴν νεότητα ὑπεριδόντες καὶ κατὰ τὴν παλαιὰν προξενίαν ποτὲ
                        οὖσαν οὐ τιμήσαντες, ἣν τοῦ πάππου ἀπειπόντος αὐτὸς τοὺς ἐκ τῆς νήσου αὐτῶν
                        αἰχμαλώτους θεραπεύων διενοεῖτο ἀνανεώσασθαι. πανταχόθεν τε νομίζων
                        ἐλασσοῦσθαι τό τε πρῶτον ἀντεῖπεν, οὐ βεβαίους φάσκων εἶναι λακεδαιμονίους,
                        ἀλλ᾽ ἵνα ἀργείους σφίσι σπεισάμενοι ἐξέλωσι καὶ αὖθις ἐπ᾽ ἀθηναίους μόνους
                        ἴωσι, τούτου ἕνεκα σπένδεσθαι αὐτούς, καὶ τότε, ἐπειδὴ ἡ διαφορὰ ἐγεγένητο,
                        πέμπει εὐθὺς ἐς ἄργος ἰδίᾳ, κελεύων ὡς τάχιστα ἐπὶ τὴν ξυμμαχίαν
                        προκαλουμένους ἥκειν μετὰ μαντινέων καὶ ἠλείων, ὡς καιροῦ ὄντος καὶ αὐτὸς
                        ξυμπράξων τὰ μάλιστα.</p>
                </div>
                <div
                    n="44"
                    type="chapter">
                    <p>οἱ δὲ ἀργεῖοι ἀκούσαντες τῆς τε ἀγγελίας καὶ ἐπειδὴ ἔγνωσαν οὐ μετ᾽ ἀθηναίων
                        πραχθεῖσαν τὴν τῶν βοιωτῶν ξυμμαχίαν, ἀλλ᾽ ἐς διαφορὰν μεγάλην καθεστῶτας
                        αὐτοὺς πρὸς τοὺς λακεδαιμονίους, τῶν μὲν ἐν λακεδαίμονι πρέσβεων, οἳ σφίσι
                        περὶ τῶν σπονδῶν ἔτυχον ἀπόντες, ἠμέλουν, πρὸς δὲ τοὺς ἀθηναίους μᾶλλον τὴν
                        γνώμην εἶχον, νομίζοντες πόλιν τε σφίσι φιλίαν ἀπὸ παλαιοῦ καὶ
                        δημοκρατουμένην ὥσπερ καὶ αὐτοὶ καὶ δύναμιν μεγάλην ἔχουσαν τὴν κατὰ
                        θάλασσαν ξυμπολεμήσειν σφίσιν, ἢν καθιστῶνται ἐς πόλεμον. ἔπεμπον οὖν εὐθὺς
                        πρέσβεις ὡς τοὺς ἀθηναίους περὶ τῆς ξυμμαχίας· ξυνεπρεσβεύοντο δὲ καὶ ἠλεῖοι
                        καὶ μαντινῆς.</p>
                    <p>ἀφίκοντο δὲ καὶ λακεδαιμονίων πρέσβεις κατὰ τάχος, δοκοῦντες ἐπιτήδειοι εἶναι
                        τοῖς ἀθηναίοις, φιλοχαρίδας καὶ λέων καὶ ἔνδιος, δείσαντες μὴ τήν τε
                        ξυμμαχίαν ὀργιζόμενοι πρὸς τοὺς ἀργείους ποιήσωνται, καὶ ἅμα πύλον
                        ἀπαιτήσοντες ἀντὶ πανάκτου καὶ περὶ τῆς βοιωτῶν ξυμμαχίας ἀπολογησόμενοι, ὡς
                        οὐκ ἐπὶ κακῷ τῶν ἀθηναίων ἐποιήσαντο.</p>
                </div>
                <div
                    n="45"
                    type="chapter">
                    <p>καὶ λέγοντες ἐν τῇ βουλῇ περί τε τούτων καὶ ὡς αὐτοκράτορες ἥκουσι περὶ
                        πάντων ξυμβῆναι τῶν διαφόρων, τὸν ἀλκιβιάδην ἐφόβουν μὴ καί, ἢν ἐς τὸν δῆμον
                        ταῦτα λέγωσιν, ἐπαγάγωνται τὸ πλῆθος καὶ ἀπωσθῇ ἡ ἀργείων ξυμμαχία.
                        μηχανᾶται δὲ πρὸς αὐτοὺς τοιόνδε τι ὁ ἀλκιβιάδης· τοὺς λακεδαιμονίους πείθει
                        πίστιν αὐτοῖς δούς, ἢν μὴ ὁμολογήσωσιν ἐν τῷ δήμῳ αὐτοκράτορες ἥκειν, πύλον
                        τε αὐτοῖς ἀποδώσειν<add>πείσειν γὰρ αὐτὸς ἀθηναίους, ὥσπερ καὶ νῦν
                            ἀντιλέγειν</add>καὶ τἆλλα ξυναλλάξειν. βουλόμενος δὲ αὐτοὺς νικίου τε
                        ἀποστῆσαι ταῦτα ἔπρασσε καὶ ὅπως ἐν τῷ δήμῳ διαβαλὼν αὐτοὺς ὡς οὐδὲν ἀληθὲς
                        ἐν νῷ ἔχουσιν οὐδὲ λέγουσιν οὐδέποτε ταὐτά, τοὺς ἀργείους καὶ ἠλείους καὶ
                        μαντινέας ξυμμάχους ποιήσῃ. καὶ ἐγένετο οὕτως. ἐπειδὴ γὰρ ἐς τὸν δῆμον
                        παρελθόντες καὶ ἐπερωτώμενοι οὐκ ἔφασαν ὥσπερ ἐν τῇ βουλῇ αὐτοκράτορες
                        ἥκειν, οἱ ἀθηναῖοι οὐκέτι ἠνείχοντο, ἀλλὰ τοῦ ἀλκιβιάδου πολλῷ μᾶλλον ἢ
                        πρότερον καταβοῶντος τῶν λακεδαιμονίων ἐσήκουόν τε καὶ ἑτοῖμοι ἦσαν εὐθὺς
                        παραγαγόντες τοὺς ἀργείους καὶ τοὺς μετ᾽ αὐτῶν ξυμμάχους ποιεῖσθαι· σεισμοῦ
                        δὲ γενομένου πρίν τι ἐπικυρωθῆναι, ἡ ἐκκλησία αὕτη ἀνεβλήθη.</p>
                </div>
                <div
                    n="46"
                    type="chapter">
                    <p>τῇ δ᾽ ὑστεραίᾳ ἐκκλησίᾳ ὁ νικίας, καίπερ τῶν λακεδαιμονίων αὐτῶν ἠπατημένων
                        καὶ αὐτὸς ἐξηπατημένος περὶ τοῦ μὴ αὐτοκράτορας ὁμολογῆσαι ἥκειν, ὅμως τοῖς
                        λακεδαιμονίοις ἔφη χρῆναι φίλους μᾶλλον γίγνεσθαι, καὶ ἐπισχόντας τὰ πρὸς
                        ἀργείους πέμψαι ἔτι ὡς αὐτοὺς καὶ εἰδέναι ὅτι διανοοῦνται, λέγων ἐν μὲν τῷ
                        σφετέρῳ καλῷ, ἐν δὲ τῷ ἐκείνων ἀπρεπεῖ τὸν πόλεμον ἀναβάλλεσθαι· σφίσι μὲν
                        γὰρ εὖ ἑστώτων τῶν πραγμάτων ὡς ἐπὶ πλεῖστον ἄριστον εἶναι διασώσασθαι τὴν
                        εὐπραγίαν, ἐκείνοις δὲ δυστυχοῦσιν ὅτι τάχιστα εὕρημα εἶναι διακινδυνεῦσαι.
                        ἔπεισέ τε πέμψαι πρέσβεις, ὧν καὶ αὐτὸς ἦν, κελεύσοντας λακεδαιμονίους, εἴ
                        τι δίκαιον διανοοῦνται, πάνακτόν τε ὀρθὸν ἀποδιδόναι καὶ ἀμφίπολιν, καὶ τὴν
                        βοιωτῶν ξυμμαχίαν ἀνεῖναι, ἢν μὴ ἐς τὰς σπονδὰς ἐσίωσι, καθάπερ εἴρητο ἄνευ
                        ἀλλήλων μηδενὶ ξυμβαίνειν. εἰπεῖν τε ἐκέλευον ὅτι καὶ σφεῖς, εἰ ἐβούλοντο
                        ἀδικεῖν, ἤδη ἂν ἀργείους ξυμμάχους πεποιῆσθαι, ὡς παρεῖναί γ᾽ αὐτοὺς αὐτοῦ
                        τούτου ἕνεκα. εἴ τέ τι ἄλλο ἐνεκάλουν, πάντα ἐπιστείλαντες ἀπέπεμψαν τοὺς
                        περὶ τὸν νικίαν πρέσβεις.</p>
                    <p>καὶ ἀφικομένων αὐτῶν καὶ ἀπαγγειλάντων τά τε ἄλλα καὶ τέλος εἰπόντων ὅτι εἰ
                        μὴ τὴν ξυμμαχίαν ἀνήσουσι βοιωτοῖς μὴ ἐσιοῦσιν ἐς τὰς σπονδάς, ποιήσονται
                        καὶ αὐτοὶ ἀργείους καὶ τοὺς μετ᾽ αὐτῶν ξυμμάχους, τὴν μὲν ξυμμαχίαν οἱ
                        λακεδαιμόνιοι βοιωτοῖς οὐκ ἔφασαν ἀνήσειν, ἐπικρατούντων τῶν περὶ τὸν ξενάρη
                        τὸν ἔφορον ταῦτα γίγνεσθαι καὶ ὅσοι ἄλλοι τῆς αὐτῆς γνώμης ἦσαν, τοὺς δὲ
                        ὅρκους δεομένου νικίου ἀνενεώσαντο· ἐφοβεῖτο γὰρ μὴ πάντα ἀτελῆ ἔχων ἀπέλθῃ
                        καὶ διαβληθῇ, ὅπερ καὶ ἐγένετο, αἴτιος δοκῶν εἶναι τῶν πρὸς λακεδαιμονίους
                        σπονδῶν. ἀναχωρήσαντός τε αὐτοῦ ὡς ἤκουσαν οἱ ἀθηναῖοι οὐδὲν ἐκ τῆς
                        λακεδαίμονος πεπραγμένον, εὐθὺς δι᾽ ὀργῆς εἶχον, καὶ νομίζοντες
                            ἀδικεῖσθαι<add>ἔτυχον γὰρ παρόντες οἱ ἀργεῖοι καὶ οἱ
                        ξύμμαχοι</add>παραγαγόντος ἀλκιβιάδου ἐποιήσαντο σπονδὰς καὶ ξυμμαχίαν πρὸς
                        αὐτοὺς τήνδε.</p>
                </div>
                <div
                    n="47"
                    type="chapter">
                    <p><quote>σπονδὰς ἐποιήσαντο ἑκατὸν ἀθηναῖοι ἔτη καὶ ἀργεῖοι καὶ μαντινῆς καὶ
                                ἠλεῖοι<add>πρὸς ἀλλήλους</add>, ὑπὲρ σφῶν αὐτῶν καὶ τῶν ξυμμάχων ὧν
                            ἄρχουσιν ἑκάτεροι, ἀδόλους καὶ ἀβλαβεῖς καὶ κατὰ γῆν καὶ κατὰ θάλασσαν.
                            ὅπλα δὲ μὴ ἐξέστω ἐπιφέρειν ἐπὶ πημονῇ μήτε ἀργείους καὶ ἠλείους καὶ
                            μαντινέας καὶ τοὺς ξυμμάχους ἐπὶ ἀθηναίους καὶ τοὺς ξυμμάχους ὧν
                            ἄρχουσιν ἀθηναῖοι μήτε ἀθηναίους καὶ τοὺς ξυμμάχους<add>ὧν ἄρχουσιν
                                ἀθηναῖοι</add>ἐπὶ ἀργείους καὶ ἠλείους καὶ μαντινέας καὶ τοὺς
                            ξυμμάχους, τέχνῃ μηδὲ μηχανῇ μηδεμιᾷ. κατὰ τάδε ξυμμάχους εἶναι
                            ἀθηναίους καὶ ἀργείους καὶ μαντινέας καὶ ἠλείους ἑκατὸν ἔτη. ἢν πολέμιοι
                            ἴωσιν ἐπὶ τὴν γῆν τὴν ἀθηναίων, βοηθεῖν ἀργείους καὶ μαντινέας καὶ
                            ἠλείους ἀθήναζε, καθ᾽ ὅτι ἂν ἐπαγγέλλωσιν ἀθηναῖοι, τρόπῳ ὁποίῳ ἂν
                            δύνωνται ἰσχυροτάτῳ κατὰ τὸ δυνατόν· ἢν δὲ δῃώσαντες οἴχωνται, πολεμίαν
                            εἶναι ταύτην τὴν πόλιν ἀργείοις καὶ μαντινεῦσι καὶ ἠλείοις καὶ ἀθηναίοις
                            καὶ κακῶς πάσχειν ὑπὸ ἁπασῶν τῶν πόλεων τούτων· καταλύειν δὲ μὴ ἐξεῖναι
                            τὸν πόλεμον πρὸς ταύτην τὴν πόλιν μηδεμιᾷ τῶν πόλεων, ἢν μὴ ἁπάσαις
                            δοκῇ. βοηθεῖν δὲ καὶ ἀθηναίους ἐς ἄργος καὶ μαντίνειαν καὶ ἦλιν, ἢν
                            πολέμιοι ἴωσιν ἐπὶ τὴν γῆν τὴν ἀργείων ἢ τὴν μαντινέων ἢ τὴν ἠλείων,
                            καθ᾽ ὅτι ἂν ἐπαγγέλλωσιν αἱ πόλεις αὗται, τρόπῳ ὁποίῳ ἂν δύνωνται
                            ἰσχυροτάτῳ κατὰ τὸ δυνατόν· ἢν δὲ δῃώσαντες οἴχωνται, πολεμίαν εἶναι
                            ταύτην τὴν πόλιν ἀθηναίοις καὶ ἀργείοις καὶ μαντινεῦσι καὶ ἠλείοις καὶ
                            κακῶς πάσχειν ὑπὸ ἁπασῶν τούτων τῶν πόλεων· καταλύειν δὲ μὴ ἐξεῖναι τὸν
                            πόλεμον πρὸς ταύτην τὴν πόλιν<add>μηδεμιᾷ τῶν πόλεων</add>, ἢν μὴ
                            ἁπάσαις δοκῇ<add>ταῖς πόλεσιν</add>. ὅπλα δὲ μὴ ἐᾶν ἔχοντας διιέναι ἐπὶ
                            πολέμῳ διὰ τῆς γῆς τῆς σφετέρας αὐτῶν καὶ τῶν ξυμμάχων ὧν ἄρχουσιν
                            ἕκαστοι, μηδὲ κατὰ θάλασσαν, ἢν μὴ ψηφισαμένων τῶν πόλεων ἁπασῶν τὴν
                            δίοδον εἶναι, ἀθηναίων καὶ ἀργείων καὶ μαντινέων καὶ ἠλείων. τοῖς δὲ
                            βοηθοῦσιν ἡ πόλις ἡ πέμπουσα παρεχέτω μέχρι μὲν τριάκοντα ἡμερῶν σῖτον,
                            ἐπὴν ἔλθωσιν ἐς τὴν πόλιν τὴν ἐπαγγείλασαν βοηθεῖν, καὶ ἀπιοῦσι κατὰ
                            ταὐτά· ἢν δὲ πλέονα βούληται χρόνον τῇ στρατιᾷ χρῆσθαι, ἡ πόλις ἡ
                            μεταπεμψαμένη διδότω σῖτον, τῷ μὲν ὁπλίτῃ καὶ ψιλῷ καὶ τοξότῃ τρεῖς
                            ὀβολοὺς αἰγιναίους τῆς ἡμέρας ἑκάστης, τῷ δ᾽ ἱππεῖ δραχμὴν αἰγιναίαν. ἡ
                            δὲ πόλις ἡ μεταπεμψαμένη<add>τῇ στρατιᾷ</add>τὴν ἡγεμονίαν ἐχέτω, ὅταν
                            ἐν τῇ αὑτῆς ὁ πόλεμος ᾖ· ἢν δέ ποι δόξῃ<add>ἁπάσαις</add>ταῖς πόλεσι
                            κοινῇ στρατεύεσθαι, τὸ ἴσον τῆς ἡγεμονίας μετεῖναι ἁπάσαις ταῖς πόλεσιν.
                            ὀμόσαι δὲ τὰς σπονδὰς ἀθηναίους μὲν ὑπέρ τε σφῶν αὐτῶν καὶ τῶν ξυμμάχων,
                            ἀργεῖοι δὲ καὶ μαντινῆς καὶ ἠλεῖοι καὶ οἱ ξύμμαχοι τούτων κατὰ πόλεις
                            ὀμνύντων. ὀμνύντων δὲ τὸν ἐπιχώριον ὅρκον ἕκαστοι τὸν μέγιστον κατὰ
                            ἱερῶν τελείων. ὁ δὲ ὅρκος ἔστω ὅδε·<quote>ἐμμενῶ τῇ ξυμμαχίᾳ κατὰ τὰ
                                ξυγκείμενα δικαίως καὶ ἀβλαβῶς καὶ ἀδόλως, καὶ οὐ παραβήσομαι τέχνῃ
                                οὐδὲ μηχανῇ οὐδεμιᾷ.</quote>ὀμνύντων δὲ ἀθήνησι μὲν ἡ βουλὴ καὶ αἱ
                            ἔνδημοι ἀρχαί, ἐξορκούντων δὲ οἱ πρυτάνεις· ἐν ἄργει δὲ ἡ βουλὴ καὶ οἱ
                            ὀγδοήκοντα καὶ οἱ ἀρτῦναι, ἐξορκούντων δὲ οἱ ὀγδοήκοντα· ἐν δὲ μαντινείᾳ
                            οἱ δημιουργοὶ καὶ ἡ βουλὴ καὶ αἱ ἄλλαι ἀρχαί, ἐξορκούντων δὲ οἱ θεωροὶ
                            καὶ οἱ πολέμαρχοι· ἐν δὲ ἤλιδι οἱ δημιουργοὶ καὶ οἱ τὰ τέλη ἔχοντες καὶ
                            οἱ ἑξακόσιοι, ἐξορκούντων δὲ οἱ δημιουργοὶ καὶ οἱ θεσμοφύλακες.
                            ἀνανεοῦσθαι δὲ τοὺς ὅρκους ἀθηναίους μὲν ἰόντας ἐς ἦλιν καὶ ἐς
                            μαντίνειαν καὶ ἐς ἄργος τριάκοντα ἡμέραις πρὸ ὀλυμπίων, ἀργείους δὲ καὶ
                            ἠλείους καὶ μαντινέας ἰόντας ἀθήναζε δέκα ἡμέραις πρὸ παναθηναίων τῶν
                            μεγάλων. τὰς δὲ ξυνθήκας τὰς περὶ τῶν σπονδῶν καὶ τῶν ὅρκων καὶ τῆς
                            ξυμμαχίας ἀναγράψαι ἐν στήλῃ λιθίνῃ ἀθηναίους μὲν ἐν πόλει, ἀργείους δὲ
                            ἐν ἀγορᾷ ἐν τοῦ ἀπόλλωνος τῷ ἱερῷ, μαντινέας δὲ ἐν τοῦ διὸς τῷ ἱερῷ ἐν
                            τῇ ἀγορᾷ· καταθέντων δὲ καὶ ὀλυμπίασι στήλην χαλκῆν κοινῇ ὀλυμπίοις τοῖς
                            νυνί. ἐὰν δέ τι δοκῇ ἄμεινον εἶναι ταῖς πόλεσι ταύταις προσθεῖναι πρὸς
                            τοῖς ξυγκειμένοις, ὅτι<add>δ᾽</add>ἂν δόξῃ ταῖς πόλεσιν ἁπάσαις κοινῇ
                            βουλευομέναις, τοῦτο κύριον εἶναι.</quote></p>
                </div>
                <div
                    n="48"
                    type="chapter">
                    <p>αἱ μὲν σπονδαὶ καὶ ἡ ξυμμαχία οὕτως ἐγένοντο, καὶ αἱ τῶν λακεδαιμονίων καὶ
                        ἀθηναίων οὐκ ἀπείρηντο τούτου ἕνεκα οὐδ᾽ ὑφ᾽ ἑτέρων. κορίνθιοι δὲ ἀργείων
                        ὄντες ξύμμαχοι οὐκ ἐσῆλθον ἐς αὐτάς, ἀλλὰ καὶ γενομένης πρὸ τούτου ἠλείοις
                        καὶ ἀργείοις καὶ μαντινεῦσι ξυμμαχίας, τοῖς αὐτοῖς πολεμεῖν καὶ εἰρήνην
                        ἄγειν, οὐ ξυνώμοσαν, ἀρκεῖν δ᾽ ἔφασαν σφίσι τὴν πρώτην γενομένην ἐπιμαχίαν,
                        ἀλλήλοις βοηθεῖν, ξυνεπιστρατεύειν δὲ μηδενί. οἱ μὲν κορίνθιοι οὕτως
                        ἀπέστησαν τῶν ξυμμάχων καὶ πρὸς τοὺς λακεδαιμονίους πάλιν τὴν γνώμην
                        εἶχον.</p>
                </div>
                <div
                    n="49"
                    type="chapter">
                    <p>ὀλύμπια δ᾽ ἐγένετο τοῦ θέρους τούτου, οἷς ἀνδροσθένης ἀρκὰς παγκράτιον τὸ
                        πρῶτον ἐνίκα· καὶ λακεδαιμόνιοι τοῦ ἱεροῦ ὑπὸ ἠλείων εἴρχθησαν ὥστε μὴ θύειν
                        μηδ᾽ ἀγωνίζεσθαι, οὐκ ἐκτίνοντες τὴν δίκην αὐτοῖς ἣν ἐν τῷ ὀλυμπιακῷ νόμῳ
                        ἠλεῖοι κατεδικάσαντο αὐτῶν φάσκοντες<add>ἐς</add>σφᾶς ἐπὶ φύρκον τε τεῖχος
                        ὅπλα ἐπενεγκεῖν καὶ ἐς λέπρεον αὐτῶν ὁπλίτας ἐν ταῖς ὀλυμπιακαῖς σπονδαῖς
                        ἐσπέμψαι. ἡ δὲ καταδίκη δισχίλιαι μναῖ ἦσαν, κατὰ τὸν ὁπλίτην ἕκαστον δύο
                        μναῖ, ὥσπερ ὁ νόμος ἔχει. λακεδαιμόνιοι δὲ πρέσβεις πέμψαντες ἀντέλεγον μὴ
                        δικαίως σφῶν καταδεδικάσθαι, λέγοντες μὴ ἐπηγγέλθαι πω ἐς λακεδαίμονα τὰς
                        σπονδάς, ὅτ᾽ ἐσέπεμψαν τοὺς ὁπλίτας. ἠλεῖοι δὲ τὴν παρ᾽ αὐτοῖς ἐκεχειρίαν
                        ἤδη ἔφασαν εἶναι<add>πρώτοις γὰρ σφίσιν αὐτοῖς ἐπαγγέλλουσιν</add>, καὶ
                        ἡσυχαζόντων σφῶν καὶ οὐ προσδεχομένων ὡς ἐν σπονδαῖς, αὐτοὺς λαθεῖν
                        ἀδικήσαντας. οἱ δὲ λακεδαιμόνιοι ὑπελάμβανον οὐ χρεὼν εἶναι αὐτοὺς
                        ἐπαγγεῖλαι ἔτι ἐς λακεδαίμονα, εἰ ἀδικεῖν γε ἤδη ἐνόμιζον αὐτούς, ἀλλ᾽ οὐχ
                        ὡς νομίζοντας τοῦτο δρᾶσαι, καὶ ὅπλα οὐδαμόσε ἔτι αὐτοῖς ἐπενεγκεῖν. ἠλεῖοι
                        δὲ τοῦ αὐτοῦ λόγου εἴχοντο, ὡς μὲν οὐκ ἀδικοῦσι μὴ ἂν πεισθῆναι, εἰ δὲ
                        βούλονται σφίσι λέπρεον ἀποδοῦναι, τό τε αὑτῶν μέρος ἀφιέναι τοῦ ἀργυρίου,
                        καὶ ὃ τῷ θεῷ γίγνεται αὐτοὶ ὑπὲρ ἐκείνων ἐκτίσειν. ὡς δ᾽ οὐκ ἐσήκουον, αὖθις
                        τάδε ἠξίουν, λέπρεον μὲν μὴ ἀποδοῦναι, εἰ μὴ βούλονται, ἀναβάντας δὲ ἐπὶ τὸν
                        βωμὸν τοῦ διὸς τοῦ ὀλυμπίου, ἐπειδὴ προθυμοῦνται χρῆσθαι τῷ ἱερῷ, ἐπομόσαι
                        ἐναντίον τῶν ἑλλήνων ἦ μὴν ἀποδώσειν ὕστερον τὴν καταδίκην. ὡς δὲ οὐδὲ ταῦτα
                        ἤθελον, λακεδαιμόνιοι μὲν εἴργοντο τοῦ ἱεροῦ<add>θυσίας καὶ ἀγώνων</add>καὶ
                        οἴκοι ἔθυον, οἱ δὲ ἄλλοι ἕλληνες ἐθεώρουν πλὴν λεπρεατῶν. ὅμως δὲ οἱ ἠλεῖοι
                        δεδιότες μὴ βίᾳ θύσωσι, ξὺν ὅπλοις τῶν νεωτέρων φυλακὴν εἶχον· ἦλθον δὲ
                        αὐτοῖς καὶ ἀργεῖοι καὶ μαντινῆς, χίλιοι ἑκατέρων, καὶ ἀθηναίων ἱππῆς, οἳ ἐν
                        ἁρπίνῃ ὑπέμενον τὴν ἑορτήν. δέος δ᾽ ἐγένετο τῇ πανηγύρει μέγα μὴ ξὺν ὅπλοις
                        ἔλθωσιν οἱ λακεδαιμόνιοι, ἄλλως τε καὶ ἐπειδὴ καὶ λίχας ὁ ἀρκεσιλάου
                        λακεδαιμόνιος ἐν τῷ ἀγῶνι ὑπὸ τῶν ῥαβδούχων πληγὰς ἔλαβεν, ὅτι νικῶντος τοῦ
                        ἑαυτοῦ ζεύγους καὶ ἀνακηρυχθέντος βοιωτῶν δημοσίου κατὰ τὴν οὐκ ἐξουσίαν τῆς
                        ἀγωνίσεως προελθὼν ἐς τὸν ἀγῶνα ἀνέδησε τὸν ἡνίοχον, βουλόμενος δηλῶσαι ὅτι
                        ἑαυτοῦ ἦν τὸ ἅρμα· ὥστε πολλῷ δὴ μᾶλλον ἐπεφόβηντο πάντες καὶ ἐδόκει τι νέον
                        ἔσεσθαι. οἱ μέντοι λακεδαιμόνιοι ἡσύχασάν τε καὶ ἡ ἑορτὴ αὐτοῖς οὕτω
                        διῆλθεν.</p>
                </div>
                <div
                    n="50"
                    type="chapter">
                    <p>ἐς δὲ κόρινθον μετὰ τὰ ὀλύμπια ἀργεῖοί τε καὶ οἱ ξύμμαχοι ἀφίκοντο δεησόμενοι
                        αὐτῶν παρὰ σφᾶς ἐλθεῖν. καὶ λακεδαιμονίων πρέσβεις ἔτυχον παρόντες, καὶ
                        πολλῶν λόγων γενομένων τέλος οὐδὲν ἐπράχθη, ἀλλὰ σεισμοῦ γενομένου
                        διελύθησαν ἕκαστοι ἐπ᾽ οἴκου. καὶ τὸ θέρος ἐτελεύτα.</p>
                </div>
                <div
                    n="51"
                    type="chapter">
                    <p>τοῦ δ᾽ ἐπιγιγνομένου χειμῶνος ἡρακλεώταις τοῖς ἐν τραχῖνι μάχη ἐγένετο πρὸς
                        αἰνιᾶνας καὶ δόλοπας καὶ μηλιᾶς καὶ θεσσαλῶν τινάς. προσοικοῦντα γὰρ τὰ ἔθνη
                        ταῦτα τῇ πόλει πολέμια ἦν· οὐ γὰρ ἐπ᾽ ἄλλῃ τινὶ γῇ ἢ τῇ τούτων τὸ χωρίον
                        ἐτειχίσθη. καὶ εὐθύς τε καθισταμένῃ τῇ πόλει ἠναντιοῦντο ἐς ὅσον ἐδύναντο
                        φθείροντες καὶ τότε τῇ μάχῃ ἐνίκησαν τοὺς ἡρακλεώτας, καὶ ξενάρης ὁ κνίδιος
                        λακεδαιμόνιος ἄρχων αὐτῶν ἀπέθανε, διεφθάρησαν δὲ καὶ ἄλλοι τῶν ἡρακλεωτῶν.
                        καὶ ὁ χειμὼν ἐτελεύτα, καὶ δωδέκατον ἔτος τῷ πολέμῳ ἐτελεύτα.</p>
                </div>
                <div
                    n="52"
                    type="chapter">
                    <p>τοῦ δ᾽ ἐπιγιγνομένου θέρους εὐθὺς ἀρχομένου τὴν ἡράκλειαν, ὡς μετὰ τὴν μάχην
                        κακῶς ἐφθείρετο, βοιωτοὶ παρέλαβον, καὶ ἀγησιππίδαν τὸν λακεδαιμόνιον ὡς οὐ
                        καλῶς ἄρχοντα ἐξέπεμψαν. δείσαντες δὲ παρέλαβον τὸ χωρίον μὴ λακεδαιμονίων
                        τὰ κατὰ πελοπόννησον θορυβουμένων ἀθηναῖοι λάβωσιν· λακεδαιμόνιοι μέντοι
                        ὠργίζοντο αὐτοῖς. καὶ τοῦ αὐτοῦ θέρους ἀλκιβιάδης ὁ κλεινίου στρατηγὸς ὢν
                        ἀθηναίων, ἀργείων καὶ τῶν ξυμμάχων ξυμπρασσόντων, ἐλθὼν ἐς πελοπόννησον μετ᾽
                        ὀλίγων ἀθηναίων ὁπλιτῶν καὶ τοξοτῶν καὶ τῶν αὐτόθεν ξυμμάχων παραλαβὼν τά τε
                        ἄλλα ξυγκαθίστη περὶ τὴν ξυμμαχίαν διαπορευόμενος πελοπόννησον τῇ στρατιᾷ,
                        καὶ πατρέας τε τείχη καθεῖναι ἔπεισεν ἐς θάλασσαν καὶ αὐτὸς ἕτερον διενοεῖτο
                        τειχίσαι ἐπὶ τῷ ῥίῳ τῷ ἀχαϊκῷ. κορίνθιοι δὲ καὶ σικυώνιοι, καὶ οἷς ἦν ἐν
                        βλάβῃ τειχισθὲν βοηθήσαντες διεκώλυσαν.</p>
                </div>
                <div
                    n="53"
                    type="chapter">
                    <p>τοῦ δ᾽ αὐτοῦ θέρους ἐπιδαυρίοις καὶ ἀργείοις πόλεμος ἐγένετο, προφάσει μὲν
                        περὶ τοῦ θύματος τοῦ ἀπόλλωνος τοῦ πυθαέως, ὃ δέον ἀπαγαγεῖν οὐκ ἀπέπεμπον
                        ὑπὲρ βοταμίων ἐπιδαύριοι<add>κυριώτατοι δὲ τοῦ ἱεροῦ ἦσαν ἀργεῖοι</add>·
                        ἐδόκει δὲ καὶ ἄνευ τῆς αἰτίας τὴν ἐπίδαυρον τῷ τε ἀλκιβιάδῃ καὶ τοῖς
                        ἀργείοις προσλαβεῖν, ἢν δύνωνται, τῆς τε κορίνθου ἕνεκα ἡσυχίας καὶ ἐκ τῆς
                        αἰγίνης βραχυτέραν ἔσεσθαι τὴν βοήθειαν ἢ σκύλλαιον περιπλεῖν τοῖς
                        ἀθηναίοις. παρεσκευάζοντο οὖν οἱ ἀργεῖοι ὡς αὐτοὶ ἐς τὴν ἐπίδαυρον διὰ τοῦ
                        θύματος τὴν ἔσπραξιν ἐσβαλοῦντες.</p>
                </div>
                <div
                    n="54"
                    type="chapter">
                    <p>ἐξεστράτευσαν δὲ καὶ οἱ λακεδαιμόνιοι κατὰ τοὺς αὐτοὺς χρόνους πανδημεὶ ἐς
                        λεῦκτρα τῆς ἑαυτῶν μεθορίας πρὸς τὸ λύκαιον, ἄγιδος τοῦ ἀρχιδάμου βασιλέως
                        ἡγουμένου· ᾔδει δὲ οὐδεὶς ὅποι στρατεύουσιν, οὐδὲ αἱ πόλεις ἐξ ὧν
                        ἐπέμφθησαν. ὡς δ᾽ αὐτοῖς τὰ διαβατήρια θυομένοις οὐ προυχώρει, αὐτοί τε
                        ἀπῆλθον ἐπ᾽ οἴκου καὶ τοῖς ξυμμάχοις περιήγγειλαν μετὰ τὸν
                            μέλλοντα<add>καρνεῖος δ᾽ ἦν μήν, ἱερομηνία δωριεῦσι</add>παρασκευάζεσθαι
                        ὡς στρατευσομένους. ἀργεῖοι δ᾽ ἀναχωρησάντων αὐτῶν τοῦ πρὸ τοῦ καρνείου
                        μηνὸς ἐξελθόντες τετράδι φθίνοντος, καὶ ἄγοντες τὴν ἡμέραν ταύτην πάντα τὸν
                        χρόνον, ἐσέβαλον ἐς τὴν ἐπιδαυρίαν καὶ ἐδῄουν. ἐπιδαύριοι δὲ τοὺς ξυμμάχους
                        ἐπεκαλοῦντο· ὧν τινὲς οἱ μὲν τὸν μῆνα προυφασίσαντο, οἱ δὲ καὶ ἐς μεθορίαν
                        τῆς ἐπιδαυρίας ἐλθόντες ἡσύχαζον.</p>
                </div>
                <div
                    n="55"
                    type="chapter">
                    <p>καὶ καθ᾽ ὃν χρόνον ἐν τῇ ἐπιδαύρῳ οἱ ἀργεῖοι ἦσαν, ἐς μαντίνειαν πρεσβεῖαι
                        ἀπὸ τῶν πόλεων ξυνῆλθον, ἀθηναίων παρακαλεσάντων. καὶ γιγνομένων λόγων
                        εὐφαμίδας ὁ κορίνθιος οὐκ ἔφη τοὺς λόγους τοῖς ἔργοις ὁμολογεῖν· σφεῖς μὲν
                        γὰρ περὶ εἰρήνης ξυγκαθῆσθαι, τοὺς δ᾽ ἐπιδαυρίους καὶ τοὺς ξυμμάχους καὶ
                        τοὺς ἀργείους μεθ᾽ ὅπλων ἀντιτετάχθαι· διαλῦσαι οὖν πρῶτον χρῆναι ἀφ᾽
                        ἑκατέρων ἐλθόντας τὰ στρατόπεδα, καὶ οὕτω πάλιν λέγειν περὶ τῆς εἰρήνης. καὶ
                        πεισθέντες ᾤχοντο καὶ τοὺς ἀργείους ἀπήγαγον ἐκ τῆς ἐπιδαυρίας. ὕστερον δὲ
                        ἐς τὸ αὐτὸ ξυνελθόντες οὐδ᾽ ὣς ἐδυνήθησαν ξυμβῆναι, ἀλλ᾽ οἱ ἀργεῖοι πάλιν ἐς
                        τὴν ἐπιδαυρίαν ἐσέβαλον καὶ ἐδῄουν. ἐξεστράτευσαν δὲ καὶ οἱ λακεδαιμόνιοι ἐς
                        καρύας, καὶ ὡς οὐδ᾽ ἐνταῦθα τὰ διαβατήρια αὐτοῖς ἐγένετο, ἐπανεχώρησαν.
                        ἀργεῖοι δὲ τεμόντες τῆς ἐπιδαυρίας ὡς τὸ τρίτον μέρος ἀπῆλθον ἐπ᾽ οἴκου. καὶ
                        ἀθηναίων αὐτοῖς χίλιοι ἐβοήθησαν ὁπλῖται καὶ ἀλκιβιάδης στρατηγός· πυθόμενος
                        δὲ τοὺς λακεδαιμονίους ἐξεστρατεῦσθαι, καὶ ὡς οὐδὲν ἔτι αὐτῶν ἔδει, ἀπῆλθεν.
                        καὶ τὸ θέρος οὕτω διῆλθεν.</p>
                </div>
                <div
                    n="56"
                    type="chapter">
                    <p>τοῦ δ᾽ ἐπιγιγνομένου χειμῶνος λακεδαιμόνιοι λαθόντες ἀθηναίους φρουρούς τε
                        τριακοσίους καὶ ἀγησιππίδαν ἄρχοντα κατὰ θάλασσαν ἐς ἐπίδαυρον ἐσέπεμψαν.
                        ἀργεῖοι δ᾽ ἐλθόντες παρ᾽ ἀθηναίους ἐπεκάλουν ὅτι γεγραμμένον ἐν ταῖς
                        σπονδαῖς διὰ τῆς ἑαυτῶν ἑκάστους μὴ ἐᾶν πολεμίους διιέναι ἐάσειαν κατὰ
                        θάλασσαν παραπλεῦσαι· καὶ εἰ μὴ κἀκεῖνοι ἐς πύλον κομιοῦσιν ἐπὶ
                        λακεδαιμονίους τοὺς μεσσηνίους καὶ εἵλωτας, ἀδικήσεσθαι αὐτοί. ἀθηναῖοι δὲ
                        ἀλκιβιάδου πείσαντος τῇ μὲν λακωνικῇ στήλῃ ὑπέγραψαν ὅτι οὐκ ἐνέμειναν οἱ
                        λακεδαιμόνιοι τοῖς ὅρκοις, ἐς δὲ πύλον ἐκόμισαν τοὺς ἐκ κρανίων εἵλωτας
                        λῄζεσθαι, τὰ δ᾽ ἄλλα ἡσύχαζον.τὸν δὲ χειμῶνα τοῦτον πολεμούντων ἀργείων καὶ
                        ἐπιδαυρίων μάχη μὲν οὐδεμία ἐγένετο ἐκ παρασκευῆς, ἐνέδραι δὲ καὶ
                        καταδρομαί, ἐν αἷς ὡς τύχοιεν ἑκατέρων τινὲς διεφθείροντο. καὶ τελευτῶντος
                        τοῦ χειμῶνος πρὸς ἔαρ ἤδη κλίμακας ἔχοντες οἱ ἀργεῖοι ἦλθον ἐπὶ τὴν
                        ἐπίδαυρον, ὡς ἐρήμου οὔσης διὰ τὸν πόλεμον βίᾳ αἱρήσοντες· καὶ ἄπρακτοι
                        ἀπῆλθον. καὶ ὁ χειμὼν ἐτελεύτα, καὶ τρίτον καὶ δέκατον ἔτος τῷ πολέμῳ
                        ἐτελεύτα.</p>
                </div>
                <div
                    n="57"
                    type="chapter">
                    <p>τοῦ δ᾽ ἐπιγιγνομένου θέρους μεσοῦντος λακεδαιμόνιοι, ὡς αὐτοῖς οἵ τε
                        ἐπιδαύριοι ξύμμαχοι ὄντες ἐταλαιπώρουν καὶ τἆλλα ἐν τῇ πελοποννήσῳ τὰ μὲν
                        ἀφειστήκει, τὰ δ᾽ οὐ καλῶς εἶχε, νομίσαντες, εἰ μὴ προκαταλήψονται ἐν τάχει,
                        ἐπὶ πλέον χωρήσεσθαι αὐτά, ἐστράτευον αὐτοὶ καὶ οἱ εἵλωτες πανδημεὶ ἐπ᾽
                        ἄργος· ἡγεῖτο δὲ ἆγις ὁ ἀρχιδάμου λακεδαιμονίων βασιλεύς. ξυνεστράτευον δ᾽
                        αὐτοῖς τεγεᾶταί τε καὶ ὅσοι ἄλλοι ἀρκάδων λακεδαιμονίοις ξύμμαχοι ἦσαν. οἱ
                        δ᾽ ἐκ τῆς ἄλλης πελοποννήσου ξύμμαχοι καὶ οἱ ἔξωθεν ἐς φλειοῦντα
                        ξυνελέγοντο, βοιωτοὶ μὲν πεντακισχίλιοι ὁπλῖται καὶ τοσοῦτοι ψιλοὶ καὶ ἱππῆς
                        πεντακόσιοι καὶ ἅμιπποι ἴσοι, κορίνθιοι δὲ δισχίλιοι ὁπλῖται, οἱ δ᾽ ἄλλοι ὡς
                        ἕκαστοι, φλειάσιοι δὲ πανστρατιᾷ, ὅτι ἐν τῇ ἐκείνων ἦν τὸ στράτευμα.</p>
                </div>
                <div
                    n="58"
                    type="chapter">
                    <p>ἀργεῖοι δὲ προαισθόμενοι τό τε πρῶτον τὴν παρασκευὴν τῶν λακεδαιμονίων καὶ
                        ἐπειδὴ ἐς τὸν φλειοῦντα βουλόμενοι τοῖς ἄλλοις προσμεῖξαι ἐχώρουν, τότε δὴ
                        ἐξεστράτευσαν καὶ αὐτοί· ἐβοήθησαν δ᾽ αὐτοῖς καὶ μαντινῆς, ἔχοντες τοὺς
                        σφετέρους ξυμμάχους, καὶ ἠλείων τρισχίλιοι ὁπλῖται. καὶ προϊόντες ἀπαντῶσι
                        τοῖς λακεδαιμονίοις ἐν μεθυδρίῳ τῆς ἀρκαδίας. καὶ καταλαμβάνουσιν ἑκάτεροι
                        λόφον· καὶ οἱ μὲν ἀργεῖοι ὡς μεμονωμένοις τοῖς λακεδαιμονίοις παρεσκευάζοντο
                        μάχεσθαι, ὁ δὲ ἆγις τῆς νυκτὸς ἀναστήσας τὸν στρατὸν καὶ λαθὼν ἐπορεύετο ἐς
                        φλειοῦντα παρὰ τοὺς ἄλλους ξυμμάχους. καὶ οἱ ἀργεῖοι αἰσθόμενοι ἅμα ἕῳ
                        ἐχώρουν, πρῶτον μὲν ἐς ἄργος, ἔπειτα δὲ ᾗ προσεδέχοντο τοὺς λακεδαιμονίους
                        μετὰ τῶν ξυμμάχων καταβήσεσθαι, τὴν κατὰ νεμέαν ὁδόν. ἆγις δὲ ταύτην μὲν ἣν
                        προσεδέχοντο οὐκ ἐτράπετο, παραγγείλας δὲ τοῖς λακεδαιμονίοις καὶ ἀρκάσι καὶ
                        ἐπιδαυρίοις ἄλλην ἐχώρησε χαλεπὴν καὶ κατέβη ἐς τὸ ἀργείων πεδίον· καὶ
                        κορίνθιοι καὶ πελληνῆς καὶ φλειάσιοι ὄρθιον ἑτέραν ἐπορεύοντο· τοῖς δὲ
                        βοιωτοῖς καὶ μεγαρεῦσι καὶ σικυωνίοις εἴρητο τὴν ἐπὶ νεμέας ὁδὸν
                        καταβαίνειν, ᾗ οἱ ἀργεῖοι ἐκάθηντο, ὅπως, εἰ οἱ ἀργεῖοι ἐπὶ σφᾶς ἰόντες ἐς
                        τὸ πεδίον βοηθοῖεν, ἐφεπόμενοι τοῖς ἵπποις χρῷντο. καὶ ὁ μὲν οὕτω διατάξας
                        καὶ ἐσβαλὼν ἐς τὸ πεδίον ἐδῄου σάμινθόν τε καὶ ἄλλα·</p>
                </div>
                <div
                    n="59"
                    type="chapter">
                    <p>οἱ δὲ ἀργεῖοι γνόντες ἐβοήθουν ἡμέρας ἤδη ἐκ τῆς νεμέας, καὶ περιτυχόντες τῷ
                        φλειασίων καὶ κορινθίων στρατοπέδῳ τῶν μὲν φλειασίων ὀλίγους ἀπέκτειναν, ὑπὸ
                        δὲ τῶν κορινθίων αὐτοὶ οὐ πολλῷ πλείους διεφθάρησαν. καὶ οἱ βοιωτοὶ καὶ οἱ
                        μεγαρῆς καὶ οἱ σικυώνιοι ἐχώρουν, ὥσπερ εἴρητο αὐτοῖς, ἐπὶ τῆς νεμέας, καὶ
                        τοὺς ἀργείους οὐκέτι κατέλαβον, ἀλλὰ καταβάντες, ὡς ἑώρων τὰ ἑαυτῶν
                        δῃούμενα, ἐς μάχην παρετάσσοντο. ἀντιπαρεσκευάζοντο δὲ καὶ οἱ λακεδαιμόνιοι.
                        ἐν μέσῳ δὲ ἀπειλημμένοι ἦσαν οἱ ἀργεῖοι· ἐκ μὲν γὰρ τοῦ πεδίου οἱ
                        λακεδαιμόνιοι εἶργον τῆς πόλεως καὶ οἱ μετ᾽ αὐτῶν, καθύπερθεν δὲ κορίνθιοι
                        καὶ φλειάσιοι καὶ πελληνῆς, τὸ δὲ πρὸς νεμέας βοιωτοὶ καὶ σικυώνιοι καὶ
                        μεγαρῆς. ἵπποι δὲ αὐτοῖς οὐ παρῆσαν· οὐ γάρ πω οἱ ἀθηναῖοι μόνοι τῶν
                        ξυμμάχων ἧκον.</p>
                    <p>τὸ μὲν οὖν πλῆθος τῶν ἀργείων καὶ τῶν ξυμμάχων οὐχ οὕτω δεινὸν τὸ παρὸν
                        ἐνόμιζον, ἀλλ᾽ ἐν καλῷ ἐδόκει ἡ μάχη ἔσεσθαι, καὶ τοὺς λακεδαιμονίους
                        ἀπειληφέναι ἐν τῇ αὐτῶν τε καὶ πρὸς τῇ πόλει. τῶν δὲ ἀργείων δύο ἄνδρες,
                        θράσυλός τε τῶν πέντε στρατηγῶν εἷς ὢν καὶ ἀλκίφρων πρόξενος λακεδαιμονίων,
                        ἤδη τῶν στρατοπέδων ὅσον οὐ ξυνιόντων προσελθόντε ἄγιδι διελεγέσθην μὴ
                        ποιεῖν μάχην· ἑτοίμους γὰρ εἶναι ἀργείους δίκας δοῦναι καὶ δέξασθαι ἴσας καὶ
                        ὁμοίας, εἴ τι ἐπικαλοῦσιν ἀργείοις λακεδαιμόνιοι, καὶ τὸ λοιπὸν εἰρήνην
                        ἄγειν σπονδὰς ποιησαμένους.</p>
                </div>
                <div
                    n="60"
                    type="chapter">
                    <p>καὶ οἱ μὲν ταῦτα εἰπόντες τῶν ἀργείων ἀφ᾽ ἑαυτῶν καὶ οὐ τοῦ πλήθους
                        κελεύσαντος εἶπον· καὶ ὁ ἆγις δεξάμενος τοὺς λόγους αὐτός, καὶ οὐ μετὰ τῶν
                        πλεόνων οὐδὲ αὐτὸς βουλευσάμενος ἀλλ᾽ ἢ ἑνὶ ἀνδρὶ κοινώσας τῶν ἐν τέλει
                        ξυστρατευομένων, σπένδεται τέσσαρας μῆνας, ἐν οἷς ἔδει ἐπιτελέσαι αὐτοὺς τὰ
                        ῥηθέντα. καὶ ἀπήγαγε τὸν στρατὸν εὐθύς, οὐδενὶ φράσας τῶν ἄλλων ξυμμάχων. οἱ
                        δὲ λακεδαιμόνιοι καὶ οἱ ξύμμαχοι εἵποντο μὲν ὡς ἡγεῖτο διὰ τὸν νόμον, ἐν
                        αἰτίᾳ δ᾽ εἶχον κατ᾽ ἀλλήλους πολλῇ τὸν ἆγιν, νομίζοντες ἐν καλῷ παρατυχὸν
                        σφίσι ξυμβαλεῖν καὶ πανταχόθεν αὐτῶν ἀποκεκλῃμένων καὶ ὑπὸ ἱππέων καὶ πεζῶν
                        οὐδὲν δράσαντες ἄξιον τῆς παρασκευῆς ἀπιέναι. στρατόπεδον γὰρ δὴ τοῦτο
                        κάλλιστον ἑλληνικὸν τῶν μέχρι τοῦδε ξυνῆλθεν· ὤφθη δὲ μάλιστα ἕως ἔτι ἦν
                        ἁθρόον ἐν νεμέᾳ, ἐν ᾧ λακεδαιμόνιοί τε πανστρατιᾷ ἦσαν καὶ ἀρκάδες καὶ
                        βοιωτοὶ καὶ κορίνθιοι καὶ σικυώνιοι καὶ πελληνῆς καὶ φλειάσιοι καὶ μεγαρῆς,
                        καὶ οὗτοι πάντες λογάδες ἀφ᾽ ἑκάστων, ἀξιόμαχοι δοκοῦντες εἶναι οὐ τῇ
                        ἀργείων μόνον ξυμμαχίᾳ ἀλλὰ κἂν ἄλλῃ ἔτι προσγενομένῃ. τὸ μὲν οὖν
                        στρατόπεδον οὕτως ἐν αἰτίᾳ ἔχοντες τὸν ἆγιν ἀνεχώρουν τε καὶ διελύθησαν ἐπ᾽
                        οἴκου ἕκαστοι, ἀργεῖοι δὲ καὶ αὐτοὶ ἔτι ἐν πολλῷ πλέονι αἰτίᾳ εἶχον τοὺς
                        σπεισαμένους ἄνευ τοῦ πλήθους, νομίζοντες κἀκεῖνοι μὴ ἂν σφίσι ποτὲ κάλλιον
                        παρασχὸν λακεδαιμονίους διαπεφευγέναι· πρός τε γὰρ τῇ σφετέρᾳ πόλει καὶ μετὰ
                        πολλῶν καὶ ἀγαθῶν ξυμμάχων τὸν ἀγῶνα ἂν γίγνεσθαι. τόν τε θράσυλον
                        ἀναχωρήσαντες ἐν τῷ χαράδρῳ, οὗπερ τὰς ἀπὸ στρατείας δίκας πρὶν ἐσιέναι
                        κρίνουσιν, ἤρξαντο λεύειν. ὁ δὲ καταφυγὼν ἐπὶ τὸν βωμὸν περιγίγνεται· τὰ
                        μέντοι χρήματα ἐδήμευσαν αὐτοῦ.</p>
                </div>
                <div
                    n="61"
                    type="chapter">
                    <p>μετὰ δὲ τοῦτο ἀθηναίων βοηθησάντων χιλίων ὁπλιτῶν καὶ τριακοσίων ἱππέων, ὧν
                        ἐστρατήγουν λάχης καὶ νικόστρατος, οἱ ἀργεῖοι<add>ὅμως γὰρ τὰς σπονδὰς
                            ὤκνουν λῦσαι πρὸς τοὺς λακεδαιμονίους</add>ἀπιέναι ἐκέλευον αὐτοὺς καὶ
                        πρὸς τὸν δῆμον οὐ προσῆγον βουλομένους χρηματίσαι, πρὶν δὴ μαντινῆς καὶ
                            ἠλεῖοι<add>ἔτι γὰρ παρῆσαν</add>κατηνάγκασαν δεόμενοι. καὶ ἔλεγον οἱ
                        ἀθηναῖοι ἀλκιβιάδου πρεσβευτοῦ παρόντος ἔν τε τοῖς ἀργείοις καὶ ξυμμάχοις
                        ταῦτα, ὅτι οὐκ ὀρθῶς αἱ σπονδαὶ ἄνευ τῶν ἄλλων ξυμμάχων καὶ γένοιντο, καὶ
                            νῦν<add>ἐν καιρῷ γὰρ παρεῖναι σφεῖς</add>ἅπτεσθαι χρῆναι τοῦ πολέμου.
                        καὶ πείσαντες ἐκ τῶν λόγων τοὺς ξυμμάχους εὐθὺς ἐχώρουν ἐπὶ ὀρχομενὸν τὸν
                        ἀρκαδικὸν πάντες πλὴν ἀργείων· οὗτοι δὲ ὅμως καὶ πεισθέντες ὑπελείποντο
                        πρῶτον, ἔπειτα δ᾽ ὕστερον καὶ οὗτοι ἦλθον. καὶ προσκαθεζόμενοι τὸν ὀρχομενὸν
                        πάντες ἐπολιόρκουν καὶ προσβολὰς ἐποιοῦντο, βουλόμενοι ἄλλως τε προσγενέσθαι
                        σφίσι καὶ ὅμηροι ἐκ τῆς ἀρκαδίας ἦσαν αὐτόθι ὑπὸ λακεδαιμονίων κείμενοι. οἱ
                        δὲ ὀρχομένιοι δείσαντες τήν τε τοῦ τείχους ἀσθένειαν καὶ τοῦ στρατοῦ τὸ
                        πλῆθος καί, ὡς οὐδεὶς αὐτοῖς ἐβοήθει, μὴ προαπόλωνται, ξυνέβησαν ὥστε
                        ξύμμαχοί τε εἶναι καὶ ὁμήρους σφῶν τε αὐτῶν δοῦναι μαντινεῦσι καὶ οὓς
                        κατέθεντο λακεδαιμόνιοι παραδοῦναι.</p>
                </div>
                <div
                    n="62"
                    type="chapter">
                    <p>μετὰ δὲ τοῦτο ἔχοντες ἤδη τὸν ὀρχομενὸν ἐβουλεύοντο οἱ ξύμμαχοι ἐφ᾽ ὅτι χρὴ
                        πρῶτον ἰέναι τῶν λοιπῶν. καὶ ἠλεῖοι μὲν ἐπὶ λέπρεον ἐκέλευον, μαντινῆς δὲ
                        ἐπὶ τεγέαν· καὶ προσέθεντο οἱ ἀργεῖοι καὶ ἀθηναῖοι τοῖς μαντινεῦσιν. καὶ οἱ
                        μὲν ἠλεῖοι ὀργισθέντες ὅτι οὐκ ἐπὶ λέπρεον ἐψηφίσαντο ἀνεχώρησαν ἐπ᾽ οἴκου·
                        οἱ δὲ ἄλλοι ξύμμαχοι παρεσκευάζοντο ἐν τῇ μαντινείᾳ ὡς ἐπὶ τεγέαν ἰόντες.
                        καί τινες αὐτοῖς καὶ αὐτῶν τῶν ἐν τῇ πόλει ἐνεδίδοσαν τὰ πράγματα.</p>
                </div>
                <div
                    n="63"
                    type="chapter">
                    <p>λακεδαιμόνιοι δὲ ἐπειδὴ ἀνεχώρησαν ἐξ ἄργους τὰς τετραμήνους σπονδὰς
                        ποιησάμενοι, ἆγιν ἐν μεγάλῃ αἰτίᾳ εἶχον οὐ χειρωσάμενον σφίσιν ἄργος,
                        παρασχὸν καλῶς ὡς οὔπω πρότερον αὐτοὶ ἐνόμιζον· ἁθρόους γὰρ τοσούτους
                        ξυμμάχους καὶ τοιούτους οὐ ῥᾴδιον εἶναι λαβεῖν. ἐπειδὴ δὲ καὶ περὶ ὀρχομενοῦ
                        ἠγγέλλετο ἑαλωκέναι, πολλῷ δὴ μᾶλλον ἐχαλέπαινον καὶ ἐβούλευον εὐθὺς ὑπ᾽
                        ὀργῆς παρὰ τὸν τρόπον τὸν ἑαυτῶν ὡς χρὴ τήν τε οἰκίαν αὐτοῦ κατασκάψαι καὶ
                        δέκα μυριάσι δραχμῶν ζημιῶσαι. ὁ δὲ παρῃτεῖτο μηδὲν τούτων δρᾶν· ἔργῳ γὰρ
                        ἀγαθῷ ῥύσεσθαι τὰς αἰτίας στρατευσάμενος, ἢ τότε ποιεῖν αὐτοὺς ὅτι
                        βούλονται. οἱ δὲ τὴν μὲν ζημίαν καὶ τὴν κατασκαφὴν ἐπέσχον, νόμον δὲ ἔθεντο
                        ἐν τῷ παρόντι, ὃς οὔπω πρότερον ἐγένετο αὐτοῖς· δέκα γὰρ ἄνδρας σπαρτιατῶν
                        προσείλοντο αὐτῷ ξυμβούλους, ἄνευ ὧν μὴ κύριον εἶναι ἀπάγειν στρατιὰν ἐκ τῆς
                        πόλεως.</p>
                </div>
                <div
                    n="64"
                    type="chapter">
                    <p>ἐν τούτῳ δ᾽ ἀφικνεῖται αὐτοῖς ἀγγελία παρὰ τῶν ἐπιτηδείων ἐκ τεγέας ὅτι, εἰ
                        μὴ παρέσονται ἐν τάχει, ἀποστήσεται αὐτῶν τεγέα πρὸς ἀργείους καὶ τοὺς
                        ξυμμάχους καὶ ὅσον οὐκ ἀφέστηκεν. ἐνταῦθα δὴ βοήθεια τῶν λακεδαιμονίων
                        γίγνεται αὐτῶν τε καὶ τῶν εἱλώτων πανδημεὶ ὀξεῖα καὶ οἵα οὔπω πρότερον.
                        ἐχώρουν δὲ ἐς ὀρέσθειον τῆς μαιναλίας· καὶ τοῖς μὲν ἀρκάδων σφετέροις οὖσι
                        ξυμμάχοις προεῖπον ἁθροισθεῖσιν ἰέναι κατὰ πόδας αὐτῶν ἐς τεγέαν, αὐτοὶ δὲ
                        μέχρι μὲν τοῦ ὀρεσθείου πάντες ἐλθόντες, ἐκεῖθεν δὲ τὸ ἕκτον μέρος σφῶν
                        αὐτῶν ἀποπέμψαντες ἐπ᾽ οἴκου, ἐν ᾧ τὸ πρεσβύτερόν τε καὶ τὸ νεώτερον ἦν,
                        ὥστε τὰ οἴκοι φρουρεῖν, τῷ λοιπῷ στρατεύματι ἀφικνοῦνται ἐς τεγέαν. καὶ οὐ
                        πολλῷ ὕστερον οἱ ξύμμαχοι ἀπ᾽ ἀρκάδων παρῆσαν. πέμπουσι δὲ καὶ ἐς τὴν
                        κόρινθον καὶ βοιωτοὺς καὶ φωκέας καὶ λοκρούς, βοηθεῖν κελεύοντες κατὰ τάχος
                        ἐς μαντίνειαν. ἀλλὰ τοῖς μὲν ἐξ ὀλίγου τε ἐγίγνετο, καὶ οὐ ῥᾴδιον ἦν μὴ
                        ἁθρόοις καὶ ἀλλήλους περιμείνασι διελθεῖν τὴν πολεμίαν<add>ξυνέκλῃε γὰρ διὰ
                            μέσου</add>, ὅμως δὲ ἠπείγοντο. λακεδαιμόνιοι δὲ ἀναλαβόντες τοὺς
                        παρόντας ἀρκάδων ξυμμάχους ἐσέβαλον ἐς τὴν μαντινικήν, καὶ
                        στρατοπεδευσάμενοι πρὸς τῷ ἡρακλείῳ ἐδῄουν τὴν γῆν.</p>
                </div>
                <div
                    n="65"
                    type="chapter">
                    <p>οἱ δ᾽ ἀργεῖοι καὶ οἱ ξύμμαχοι ὡς εἶδον αὐτούς, καταλαβόντες χωρίον ἐρυμνὸν
                        καὶ δυσπρόσοδον παρετάξαντο ὡς ἐς μάχην. καὶ οἱ λακεδαιμόνιοι εὐθὺς αὐτοῖς
                        ἐπῇσαν· καὶ μέχρι μὲν λίθου καὶ ἀκοντίου βολῆς ἐχώρησαν, ἔπειτα τῶν
                        πρεσβυτέρων τις ἄγιδι ἐπεβόησεν, ὁρῶν πρὸς χωρίον καρτερὸν ἰόντας σφᾶς, ὅτι
                        διανοεῖται κακὸν κακῷ ἰᾶσθαι, δηλῶν τῆς ἐξ ἄργους ἐπαιτίου ἀναχωρήσεως τὴν
                        παροῦσαν ἄκαιρον προθυμίαν ἀνάληψιν βουλόμενον εἶναι. ὁ δέ, εἴτε καὶ διὰ τὸ
                        ἐπιβόημα εἴτε καὶ αὐτῷ ἄλλο τι ἢ κατὰ τὸ αὐτὸ δόξαν ἐξαίφνης, πάλιν τὸ
                        στράτευμα κατὰ τάχος πρὶν ξυμμεῖξαι ἀπῆγεν. καὶ ἀφικόμενος πρὸς τὴν τεγεᾶτιν
                        τὸ ὕδωρ ἐξέτρεπεν ἐς τὴν μαντινικήν, περὶ οὗπερ ὡς τὰ πολλὰ βλάπτοντος
                        ὁποτέρωσε ἂν ἐσπίπτῃ μαντινῆς καὶ τεγεᾶται πολεμοῦσιν. ἐβούλετο δὲ τοὺς ἀπὸ
                        τοῦ λόφου βοηθοῦντας ἐπὶ τὴν τοῦ ὕδατος ἐκτροπήν, ἐπειδὰν πύθωνται,
                            καταβιβάσαι<add>τοὺς ἀργείους καὶ τοὺς ξυμμάχους</add>καὶ ἐν τῷ ὁμαλῷ
                        τὴν μάχην ποιεῖσθαι. καὶ ὁ μὲν τὴν ἡμέραν ταύτην μείνας αὐτοῦ περὶ τὸ ὕδωρ
                        ἐξέτρεπεν· οἱ δ᾽ ἀργεῖοι καὶ οἱ ξύμμαχοι τὸ μὲν πρῶτον καταπλαγέντες τῇ ἐξ
                        ὀλίγου αἰφνιδίῳ αὐτῶν ἀναχωρήσει οὐκ εἶχον ὅτι εἰκάσωσιν· εἶτα ἐπειδὴ
                        ἀναχωροῦντες ἐκεῖνοί τε ἀπέκρυψαν καὶ σφεῖς ἡσύχαζον καὶ οὐκ ἐπηκολούθουν,
                        ἐνταῦθα τοὺς ἑαυτῶν στρατηγοὺς αὖθις ἐν αἰτίᾳ εἶχον τό τε πρότερον καλῶς
                        ληφθέντας πρὸς ἄργει λακεδαιμονίους ἀφεθῆναι καὶ νῦν ὅτι ἀποδιδράσκοντας
                        οὐδεὶς ἐπιδιώκει, ἀλλὰ καθ᾽ ἡσυχίαν οἱ μὲν σῴζονται, σφεῖς δὲ προδίδονται.
                        οἱ δὲ στρατηγοὶ ἐθορυβήθησαν μὲν τὸ παραυτίκα, ὕστερον δὲ ἀπάγουσιν αὐτοὺς
                        ἀπὸ τοῦ λόφου καὶ προελθόντες ἐς τὸ ὁμαλὸν ἐστρατοπεδεύσαντο ὡς ἰόντες ἐπὶ
                        τοὺς πολεμίους.</p>
                </div>
                <div
                    n="66"
                    type="chapter">
                    <p>τῇ δ᾽ ὑστεραίᾳ οἵ τε ἀργεῖοι καὶ οἱ ξύμμαχοι ξυνετάξαντο, ὡς ἔμελλον
                        μαχεῖσθαι, ἢν περιτύχωσιν· οἵ τε λακεδαιμόνιοι ἀπὸ τοῦ ὕδατος πρὸς τὸ
                        ἡράκλειον πάλιν ἐς τὸ αὐτὸ στρατόπεδον ἰόντες ὁρῶσι δι᾽ ὀλίγου τοὺς
                        ἐναντίους ἐν τάξει τε ἤδη πάντας καὶ ἀπὸ τοῦ λόφου προεληλυθότας. μάλιστα δὴ
                        λακεδαιμόνιοι ἐς ὃ ἐμέμνηντο ἐν τούτῳ τῷ καιρῷ ἐξεπλάγησαν. διὰ βραχείας γὰρ
                        μελλήσεως ἡ παρασκευὴ αὐτοῖς ἐγίγνετο, καὶ εὐθὺς ὑπὸ σπουδῆς καθίσταντο ἐς
                        κόσμον τὸν ἑαυτῶν, ἄγιδος τοῦ βασιλέως ἕκαστα ἐξηγουμένου κατὰ τὸν νόμον.
                        βασιλέως γὰρ ἄγοντος ὑπ᾽ ἐκείνου πάντα ἄρχεται, καὶ τοῖς μὲν πολεμάρχοις
                        αὐτὸς φράζει τὸ δέον, οἱ δὲ τοῖς λοχαγοῖς, ἐκεῖνοι δὲ τοῖς πεντηκοντῆρσιν,
                        αὖθις δ᾽ οὗτοι τοῖς ἐνωμοτάρχοις καὶ οὗτοι τῇ ἐνωμοτίᾳ. καὶ αἱ παραγγέλσεις,
                        ἤν τι βούλωνται, κατὰ τὰ αὐτὰ χωροῦσι καὶ ταχεῖαι ἐπέρχονται· σχεδὸν γάρ τι
                        πᾶν πλὴν ὀλίγου τὸ στρατόπεδον τῶν λακεδαιμονίων ἄρχοντες ἀρχόντων εἰσί, καὶ
                        τὸ ἐπιμελὲς τοῦ δρωμένου πολλοῖς προσήκει.</p>
                </div>
                <div
                    n="67"
                    type="chapter">
                    <p>τότε δὲ κέρας μὲν εὐώνυμον σκιρῖται αὐτοῖς καθίσταντο, αἰεὶ ταύτην τὴν τάξιν
                        μόνοι λακεδαιμονίων ἐπὶ σφῶν αὐτῶν ἔχοντες· παρὰ δ᾽ αὐτοὺς οἱ ἀπὸ θρᾴκης
                        βρασίδειοι στρατιῶται καὶ νεοδαμώδεις μετ᾽ αὐτῶν· ἔπειτ᾽ ἤδη λακεδαιμόνιοι
                        αὐτοὶ ἑξῆς καθίστασαν τοὺς λόχους, καὶ παρ᾽ αὐτοὺς ἀρκάδων ἡραιῆς, μετὰ δὲ
                        τούτους μαινάλιοι, καὶ ἐπὶ τῷ δεξιῷ κέρᾳ τεγεᾶται καὶ λακεδαιμονίων ὀλίγοι
                        τὸ ἔσχατον ἔχοντες, καὶ οἱ ἱππῆς αὐτῶν ἐφ᾽ ἑκατέρῳ τῷ κέρᾳ. λακεδαιμόνιοι
                        μὲν οὕτως ἐτάξαντο· οἱ δ᾽ ἐναντίοι αὐτοῖς δεξιὸν μὲν κέρας μαντινῆς εἶχον,
                        ὅτι ἐν τῇ ἐκείνων τὸ ἔργον ἐγίγνετο, παρὰ δ᾽ αὐτοὺς οἱ ξύμμαχοι ἀρκάδων
                        ἦσαν, ἔπειτα ἀργείων οἱ χίλιοι λογάδες, οἷς ἡ πόλις ἐκ πολλοῦ ἄσκησιν τῶν ἐς
                        τὸν πόλεμον δημοσίᾳ παρεῖχε, καὶ ἐχόμενοι αὐτῶν οἱ ἄλλοι ἀργεῖοι, καὶ μετ᾽
                        αὐτοὺς οἱ ξύμμαχοι αὐτῶν, κλεωναῖοι καὶ ὀρνεᾶται, ἔπειτα ἀθηναῖοι ἔσχατοι τὸ
                        εὐώνυμον κέρας ἔχοντες, καὶ ἱππῆς μετ᾽ αὐτῶν οἱ οἰκεῖοι.</p>
                </div>
                <div
                    n="68"
                    type="chapter">
                    <p>τάξις μὲν ἥδε καὶ παρασκευὴ ἀμφοτέρων ἦν, τὸ δὲ στρατόπεδον τῶν λακεδαιμονίων
                        μεῖζον ἐφάνη. ἀριθμὸν δὲ γράψαι ἢ καθ᾽ ἑκάστους ἑκατέρων ἢ ξύμπαντας οὐκ ἂν
                        ἐδυνάμην ἀκριβῶς· τὸ μὲν γὰρ λακεδαιμονίων πλῆθος διὰ τῆς πολιτείας τὸ
                        κρυπτὸν ἠγνοεῖτο, τῶν δ᾽ αὖ διὰ τὸ ἀνθρώπειον κομπῶδες ἐς τὰ οἰκεῖα πλήθη
                        ἠπιστεῖτο. ἐκ μέντοι τοιοῦδε λογισμοῦ ἔξεστί τῳ σκοπεῖν τὸ λακεδαιμονίων
                        τότε παραγενόμενον πλῆθος. λόχοι μὲν γὰρ ἐμάχοντο ἑπτὰ ἄνευ σκιριτῶν ὄντων
                        ἑξακοσίων, ἐν δὲ ἑκάστῳ λόχῳ πεντηκοστύες ἦσαν τέσσαρες, καὶ ἐν τῇ
                        πεντηκοστύι ἐνωμοτίαι τέσσαρες. τῆς τε ἐνωμοτίας ἐμάχοντο ἐν τῷ πρώτῳ ζυγῷ
                        τέσσαρες· ἐπὶ δὲ βάθος ἐτάξαντο μὲν οὐ πάντες ὁμοίως, ἀλλ᾽ ὡς λοχαγὸς
                        ἕκαστος ἐβούλετο, ἐπὶ πᾶν δὲ κατέστησαν ἐπὶ ὀκτώ. παρὰ δὲ ἅπαν πλὴν σκιριτῶν
                        τετρακόσιοι καὶ δυοῖν δέοντες πεντήκοντα ἄνδρες ἡ πρώτη τάξις ἦν.</p>
                </div>
                <div
                    n="69"
                    type="chapter">
                    <p>ἐπεὶ δὲ ξυνιέναι ἔμελλον ἤδη, ἐνταῦθα καὶ παραινέσεις καθ᾽ ἑκάστους ὑπὸ τῶν
                        οἰκείων στρατηγῶν τοιαίδε ἐγίγνοντο, μαντινεῦσι μὲν ὅτι ὑπέρ τε πατρίδος ἡ
                        μάχη ἔσται καὶ ὑπὲρ ἀρχῆς ἅμα καὶ δουλείας, τὴν μὲν μὴ πειρασαμένοις
                        ἀφαιρεθῆναι, τῆς δὲ μὴ αὖθις πειρᾶσθαι· ἀργείοις δὲ ὑπὲρ τῆς τε παλαιᾶς
                        ἡγεμονίας καὶ τῆς ἐν πελοποννήσῳ ποτὲ ἰσομοιρίας μὴ διὰ παντὸς
                        στερισκομένους ἀνέχεσθαι, καὶ ἄνδρας ἅμα ἐχθροὺς καὶ ἀστυγείτονας ὑπὲρ
                        πολλῶν ἀδικημάτων ἀμύνασθαι· τοῖς δὲ ἀθηναίοις καλὸν εἶναι μετὰ πολλῶν καὶ
                        ἀγαθῶν ξυμμάχων ἀγωνιζομένους μηδενὸς λείπεσθαι, καὶ ὅτι ἐν πελοποννήσῳ
                        λακεδαιμονίους νικήσαντες τήν τε ἀρχὴν βεβαιοτέραν καὶ μείζω ἕξουσι καὶ οὐ
                        μή ποτέ τις αὐτοῖς ἄλλος ἐς τὴν γῆν ἔλθῃ. τοῖς μὲν ἀργείοις καὶ ξυμμάχοις
                        τοιαῦτα παρῃνέθη, λακεδαιμόνιοι δὲ καθ᾽ ἑκάστους τε καὶ μετὰ τῶν πολεμικῶν
                        νόμων ἐν σφίσιν αὐτοῖς ὧν ἠπίσταντο τὴν παρακέλευσιν τῆς μνήμης ἀγαθοῖς
                        οὖσιν ἐποιοῦντο, εἰδότες ἔργων ἐκ πολλοῦ μελέτην πλείω σῴζουσαν ἢ λόγων δι᾽
                        ὀλίγου καλῶς ῥηθεῖσαν παραίνεσιν.</p>
                </div>
                <div
                    n="70"
                    type="chapter">
                    <p>καὶ μετὰ ταῦτα ἡ ξύνοδος ἦν, ἀργεῖοι μὲν καὶ οἱ ξύμμαχοι ἐντόνως καὶ ὀργῇ
                        χωροῦντες, λακεδαιμόνιοι δὲ βραδέως καὶ ὑπὸ αὐλητῶν πολλῶν ὁμοῦ
                        ἐγκαθεστώτων, οὐ τοῦ θείου χάριν, ἀλλ᾽ ἵνα ὁμαλῶς μετὰ ῥυθμοῦ βαίνοντες
                        προσέλθοιεν καὶ μὴ διασπασθείη αὐτοῖς ἡ τάξις, ὅπερ φιλεῖ τὰ μεγάλα
                        στρατόπεδα ἐν ταῖς προσόδοις ποιεῖν.</p>
                </div>
                <div
                    n="71"
                    type="chapter">
                    <p>ξυνιόντων δ᾽ ἔτι ἆγις ὁ βασιλεὺς τοιόνδε ἐβουλεύσατο δρᾶσαι. τὰ στρατόπεδα
                        ποιεῖ μὲν καὶ ἅπαντα τοῦτο· ἐπὶ τὰ δεξιὰ κέρατα αὐτῶν ἐν ταῖς ξυνόδοις
                        μᾶλλον ἐξωθεῖται, καὶ περιίσχουσι κατὰ τὸ τῶν ἐναντίων εὐώνυμον ἀμφότεροι τῷ
                        δεξιῷ, διὰ τὸ φοβουμένους προσστέλλειν τὰ γυμνὰ ἕκαστον ὡς μάλιστα τῇ τοῦ ἐν
                        δεξιᾷ παρατεταγμένου ἀσπίδι καὶ νομίζειν τὴν πυκνότητα τῆς ξυγκλῄσεως
                        εὐσκεπαστότατον εἶναι· καὶ ἡγεῖται μὲν τῆς αἰτίας ταύτης ὁ πρωτοστάτης τοῦ
                        δεξιοῦ κέρως, προθυμούμενος ἐξαλλάσσειν αἰεὶ τῶν ἐναντίων τὴν ἑαυτοῦ
                        γύμνωσιν, ἕπονται δὲ διὰ τὸν αὐτὸν φόβον καὶ οἱ ἄλλοι. καὶ τότε περιέσχον
                        μὲν οἱ μαντινῆς πολὺ τῷ κέρᾳ τῶν σκιριτῶν, ἔτι δὲ πλέον οἱ λακεδαιμόνιοι καὶ
                        τεγεᾶται τῶν ἀθηναίων, ὅσῳ μεῖζον τὸ στράτευμα εἶχον. δείσας δὲ ἆγις μὴ σφῶν
                        κυκλωθῇ τὸ εὐώνυμον, καὶ νομίσας ἄγαν περιέχειν τοὺς μαντινέας, τοῖς μὲν
                        σκιρίταις καὶ βρασιδείοις ἐσήμηνεν ἐπεξαγαγόντας ἀπὸ σφῶν ἐξισῶσαι τοῖς
                        μαντινεῦσιν, ἐς δὲ τὸ διάκενον τοῦτο παρήγγελλεν ἀπὸ τοῦ δεξιοῦ κέρως δύο
                        λόχους τῶν πολεμάρχων ἱππονοΐδᾳ καὶ ἀριστοκλεῖ ἔχουσι παρελθεῖν καὶ
                        ἐσβαλόντας πληρῶσαι, νομίζων τῷ θ᾽ ἑαυτῶν δεξιῷ ἔτι περιουσίαν ἔσεσθαι καὶ
                        τὸ κατὰ τοὺς μαντινέας βεβαιότερον τετάξεσθαι.</p>
                </div>
                <div
                    n="72"
                    type="chapter">
                    <p>ξυνέβη οὖν αὐτῷ ἅτε ἐν αὐτῇ τῇ ἐφόδῳ καὶ ἐξ ὀλίγου παραγγείλαντι τόν τε
                        ἀριστοκλέα καὶ τὸν ἱππονοΐδαν μὴ ᾽θελῆσαι παρελθεῖν, ἀλλὰ καὶ διὰ τοῦτο τὸ
                        αἰτίαμα ὕστερον φεύγειν ἐκ σπάρτης δόξαντας μαλακισθῆναι, καὶ τοὺς πολεμίους
                        φθάσαι τῇ προσμείξει, καὶ κελεύσαντος αὐτοῦ, ἐπὶ τοὺς σκιρίτας ὡς οὐ
                        παρῆλθον οἱ λόχοι, πάλιν αὖ σφίσι προσμεῖξαι, μὴ δυνηθῆναι ἔτι μηδὲ τούτους
                        ξυγκλῇσαι. ἀλλὰ μάλιστα δὴ κατὰ πάντα τῇ ἐμπειρίᾳ λακεδαιμόνιοι ἐλασσωθέντες
                        τότε τῇ ἀνδρείᾳ ἔδειξαν οὐχ ἧσσον περιγενόμενοι. ἐπειδὴ γὰρ ἐν χερσὶν
                        ἐγίγνοντο τοῖς ἐναντίοις, τὸ μὲν τῶν μαντινέων δεξιὸν τρέπει αὐτῶν τοὺς
                        σκιρίτας καὶ τοὺς βρασιδείους, καὶ ἐσπεσόντες οἱ μαντινῆς καὶ οἱ ξύμμαχοι
                        αὐτῶν καὶ τῶν ἀργείων οἱ χίλιοι λογάδες κατὰ τὸ διάκενον καὶ οὐ ξυγκλῃσθὲν
                        τοὺς λακεδαιμονίους διέφθειρον καὶ κυκλωσάμενοι ἔτρεψαν καὶ ἐξέωσαν ἐς τὰς
                        ἁμάξας καὶ τῶν πρεσβυτέρων τῶν ἐπιτεταγμένων ἀπέκτεινάν τινας. καὶ ταύτῃ μὲν
                        ἡσσῶντο οἱ λακεδαιμόνιοι· τῷ δὲ ἄλλῳ στρατοπέδῳ καὶ μάλιστα τῷ μέσῳ, ᾗπερ ὁ
                        βασιλεὺς ἆγις ἦν καὶ περὶ αὐτὸν οἱ τριακόσιοι ἱππῆς καλούμενοι, προσπεσόντες
                            τῶν<add>τε</add>ἀργείων τοῖς πρεσβυτέροις καὶ πέντε λόχοις ὠνομασμένοις
                        καὶ κλεωναίοις καὶ ὀρνεάταις καὶ ἀθηναίων τοῖς παρατεταγμένοις, ἔτρεψαν οὐδὲ
                        ἐς χεῖρας τοὺς πολλοὺς ὑπομείναντας, ἀλλ᾽ ὡς ἐπῇσαν οἱ λακεδαιμόνιοι εὐθὺς
                        ἐνδόντας καὶ ἔστιν οὓς καὶ καταπατηθέντας τοῦ μὴ φθῆναι τὴν ἐγκατάληψιν.</p>
                </div>
                <div
                    n="73"
                    type="chapter">
                    <p>ὡς δὲ ταύτῃ ἐνεδεδώκει τὸ τῶν ἀργείων καὶ ξυμμάχων στράτευμα, παρερρήγνυντο
                        ἤδη ἅμα καὶ ἐφ᾽ ἑκάτερα, καὶ ἅμα τὸ δεξιὸν τῶν λακεδαιμονίων καὶ τεγεατῶν
                        ἐκυκλοῦτο τῷ περιέχοντι σφῶν τοὺς ἀθηναίους, καὶ ἀμφοτέρωθεν αὐτοὺς κίνδυνος
                        περιειστήκει, τῇ μὲν κυκλουμένους, τῇ δὲ ἤδη ἡσσημένους. καὶ μάλιστ᾽ ἂν τοῦ
                        στρατεύματος ἐταλαιπώρησαν, εἰ μὴ οἱ ἱππῆς παρόντες αὐτοῖς ὠφέλιμοι ἦσαν.
                        καὶ ξυνέβη τὸν ἆγιν, ὡς ᾔσθετο τὸ εὐώνυμον σφῶν πονοῦν τὸ κατὰ τοὺς
                        μαντινέας καὶ τῶν ἀργείων τοὺς χιλίους, παραγγεῖλαι παντὶ τῷ στρατεύματι
                        χωρῆσαι ἐπὶ τὸ νικώμενον. καὶ γενομένου τούτου οἱ μὲν ἀθηναῖοι ἐν τούτῳ, ὡς
                        παρῆλθε καὶ ἐξέκλινεν ἀπὸ σφῶν τὸ στράτευμα, καθ᾽ ἡσυχίαν ἐσώθησαν καὶ τῶν
                        ἀργείων μετ᾽ αὐτῶν τὸ ἡσσηθέν· οἱ δὲ μαντινῆς καὶ οἱ ξύμμαχοι καὶ τῶν
                        ἀργείων οἱ λογάδες οὐκέτι πρὸς τὸ ἐγκεῖσθαι τοῖς ἐναντίοις τὴν γνώμην εἶχον,
                        ἀλλ᾽ ὁρῶντες τούς τε σφετέρους νενικημένους καὶ τοὺς λακεδαιμονίους
                        ἐπιφερομένους ἐς φυγὴν ἐτράποντο. καὶ τῶν μὲν μαντινέων καὶ πλείους
                        διεφθάρησαν, τῶν δὲ ἀργείων λογάδων τὸ πολὺ ἐσώθη. ἡ μέντοι φυγὴ καὶ
                        ἀποχώρησις οὐ βίαιος οὐδὲ μακρὰ ἦν· οἱ γὰρ λακεδαιμόνιοι μέχρι μὲν τοῦ
                        τρέψαι χρονίους τὰς μάχας καὶ βεβαίους τῷ μένειν ποιοῦνται, τρέψαντες δὲ
                        βραχείας καὶ οὐκ ἐπὶ πολὺ τὰς διώξεις.</p>
                </div>
                <div
                    n="74"
                    type="chapter">
                    <p>καὶ ἡ μὲν μάχη τοιαύτη καὶ ὅτι ἐγγύτατα τούτων ἐγένετο, πλείστου δὴ χρόνου
                        μεγίστη δὴ τῶν ἑλληνικῶν καὶ ὑπὸ ἀξιολογωτάτων πόλεων ξυνελθοῦσα. οἱ δὲ
                        λακεδαιμόνιοι προθέμενοι τῶν πολεμίων νεκρῶν τὰ ὅπλα τροπαῖον εὐθὺς ἵστασαν
                        καὶ τοὺς νεκροὺς ἐσκύλευον, καὶ τοὺς αὑτῶν ἀνείλοντο καὶ ἀπήγαγον ἐς τεγέαν,
                        οὗπερ ἐτάφησαν, καὶ τοὺς τῶν πολεμίων ὑποσπόνδους ἀπέδοσαν. ἀπέθανον δὲ
                        ἀργείων μὲν καὶ ὀρνεατῶν καὶ κλεωναίων ἑπτακόσιοι, μαντινέων δὲ διακόσιοι,
                        καὶ ἀθηναίων ξὺν αἰγινήταις διακόσιοι καὶ οἱ στρατηγοὶ ἀμφότεροι.
                        λακεδαιμονίων δὲ οἱ μὲν ξύμμαχοι οὐκ ἐταλαιπώρησαν ὥστε καὶ ἀξιόλογόν τι
                        ἀπογενέσθαι· αὐτῶν δὲ χαλεπὸν μὲν ἦν τὴν ἀλήθειαν πυθέσθαι, ἐλέγοντο δὲ περὶ
                        τριακοσίους ἀποθανεῖν.</p>
                </div>
                <div
                    n="75"
                    type="chapter">
                    <p>τῆς δὲ μάχης μελλούσης ἔσεσθαι καὶ πλειστοάναξ ὁ ἕτερος βασιλεὺς ἔχων τούς τε
                        πρεσβυτέρους καὶ νεωτέρους ἐβοήθησε, καὶ μέχρι μὲν τεγέας ἀφίκετο, πυθόμενος
                        δὲ τὴν νίκην ἀπεχώρησεν. καὶ τοὺς ἀπὸ κορίνθου καὶ ἔξω ἰσθμοῦ ξυμμάχους
                        ἀπέστρεψαν πέμψαντες οἱ λακεδαιμόνιοι, καὶ αὐτοὶ ἀναχωρήσαντες καὶ τοὺς
                        ξυμμάχους ἀφέντες<add>κάρνεια γὰρ αὐτοῖς ἐτύγχανον ὄντα</add>τὴν ἑορτὴν
                        ἦγον. καὶ τὴν ὑπὸ τῶν ἑλλήνων τότε ἐπιφερομένην αἰτίαν ἔς τε μαλακίαν διὰ
                        τὴν ἐν τῇ νήσῳ ξυμφορὰν καὶ ἐς τὴν ἄλλην ἀβουλίαν τε καὶ βραδυτῆτα ἑνὶ ἔργῳ
                        τούτῳ ἀπελύσαντο, τύχῃ μέν, ὡς ἐδόκουν, κακιζόμενοι, γνώμῃ δὲ οἱ αὐτοὶ ἔτι
                        ὄντες.</p>
                    <p>τῇ δὲ προτέρᾳ ἡμέρᾳ ξυνέβη τῆς μάχης ταύτης καὶ τοὺς ἐπιδαυρίους πανδημεὶ
                        ἐσβαλεῖν ἐς τὴν ἀργείαν ὡς ἐρῆμον οὖσαν καὶ τοὺς ὑπολοίπους φύλακας τῶν
                        ἀργείων ἐξελθόντων αὐτῶν διαφθεῖραι πολλούς. καὶ ἠλείων τρισχιλίων ὁπλιτῶν
                        βοηθησάντων μαντινεῦσιν ὕστερον τῆς μάχης καὶ ἀθηναίων χιλίων πρὸς τοῖς
                        προτέροις ἐστράτευσαν ἅπαντες οἱ ξύμμαχοι οὗτοι εὐθὺς ἐπὶ ἐπίδαυρον, ἕως οἱ
                        λακεδαιμόνιοι κάρνεια ἦγον, καὶ διελόμενοι τὴν πόλιν περιετείχιζον. καὶ οἱ
                        μὲν ἄλλοι ἐξεπαύσαντο, ἀθηναῖοι δέ, ὥσπερ προσετάχθησαν, τὴν ἄκραν τὸ ἡραῖον
                        εὐθὺς ἐξειργάσαντο. καὶ ἐν τούτῳ ξυγκαταλιπόντες ἅπαντες τῷ τειχίσματι
                        φρουρὰν ἀνεχώρησαν κατὰ πόλεις ἕκαστοι. καὶ τὸ θέρος ἐτελεύτα.</p>
                </div>
                <div
                    n="76"
                    type="chapter">
                    <p>τοῦ δ᾽ ἐπιγιγνομένου χειμῶνος ἀρχομένου εὐθὺς οἱ λακεδαιμόνιοι, ἐπειδὴ τὰ
                        κάρνεια ἤγαγον, ἐξεστράτευσαν, καὶ ἀφικόμενοι ἐς τεγέαν λόγους προύπεμπον ἐς
                        τὸ ἄργος ξυμβατηρίους. ἦσαν δὲ αὐτοῖς πρότερόν τε ἄνδρες ἐπιτήδειοι καὶ
                        βουλόμενοι τὸν δῆμον τὸν ἐν ἄργει καταλῦσαι· καὶ ἐπειδὴ ἡ μάχη ἐγεγένητο,
                        πολλῷ μᾶλλον ἐδύναντο πείθειν τοὺς πολλοὺς ἐς τὴν ὁμολογίαν. ἐβούλοντο δὲ
                        πρῶτον σπονδὰς ποιήσαντες πρὸς τοὺς λακεδαιμονίους αὖθις ὕστερον καὶ
                        ξυμμαχίαν, καὶ οὕτως ἤδη τῷ δήμῳ ἐπιτίθεσθαι. καὶ ἀφικνεῖται πρόξενος ὢν
                        ἀργείων λίχας ὁ ἀρκεσιλάου παρὰ τῶν λακεδαιμονίων δύο λόγω φέρων ἐς τὸ
                        ἄργος, τὸν μὲν καθ᾽ ὅτι εἰ βούλονται πολεμεῖν, τὸν δ᾽ ὡς εἰ εἰρήνην ἄγειν.
                        καὶ γενομένης πολλῆς ἀντιλογίας<add>ἔτυχε γὰρ καὶ ὁ ἀλκιβιάδης παρών</add>οἱ
                        ἄνδρες οἱ τοῖς λακεδαιμονίοις πράσσοντες, ἤδη καὶ ἐκ τοῦ φανεροῦ τολμῶντες,
                        ἔπεισαν τοὺς ἀργείους προσδέξασθαι τὸν ξυμβατήριον λόγον. ἔστι δὲ ὅδε.</p>
                </div>
                <div
                    n="77"
                    type="chapter">
                    <p><quote>καττάδε δοκεῖ τᾷ ἐκκλησίᾳ τῶν λακεδαιμονίων ξυμβαλέσθαι ποττὼς
                            ἀργείως, ἀποδιδόντας τὼς παῖδας τοῖς ὀρχομενίοις καὶ τὼς ἄνδρας τοῖς
                            μαιναλίοις, καὶ τὼς ἄνδρας τὼς ἐν μαντινείᾳ τοῖς λακεδαιμονίοις
                            ἀποδιδόντας, καὶ ἐξ ἐπιδαύρω ἐκβῶντας καὶ τὸ τεῖχος ἀναιρίοντας. αἰ δέ
                            κα μὴ εἴκωντι τοὶ ἀθηναῖοι ἐξ ἐπιδαύρω, πολεμίως ἦμεν τοῖς ἀργείοις καὶ
                            τοῖς λακεδαιμονίοις καὶ τοῖς τῶν λακεδαιμονίων ξυμμάχοις καὶ τοῖς τῶν
                            ἀργείων ξυμμάχοις. καὶ αἴ τινα τοὶ λακεδαιμόνιοι παῖδα ἔχοντι, ἀποδόμεν
                            ταῖς πολίεσσι πάσαις. περὶ δὲ τῶ σιῶ σύματος, αἰ μὲν λῆν, τοῖς
                            ἐπιδαυρίοις ὅρκον δόμεν,<add>αἰ</add>δέ, αὐτὼς ὀμόσαι. τὰς δὲ πόλιας τὰς
                            ἐν πελοποννάσῳ, καὶ μικρὰς καὶ μεγάλας, αὐτονόμως ἦμεν πάσας καττὰ
                            πάτρια. αἰ δέ κα τῶν ἐκτὸς πελοποννάσω τις ἐπὶ τὰν πελοπόννασον γᾶν ἴῃ
                            ἐπὶ κακῷ, ἀλεξέμεναι ἁμόθι βωλευσαμένως, ὅπᾳ κα δικαιότατα δοκῇ τοῖς
                            πελοποννασίοις. ὅσσοι δ᾽ ἐκτὸς πελοποννάσω τῶν λακεδαιμονίων ξύμμαχοί
                            ἐντι, ἐν τῷ αὐτῷ ἐσσίονται ἐν τῷπερ καὶ τοὶ λακεδαιμόνιοι, καὶ τοὶ τῶν
                            ἀργείων ξύμμαχοι ἐν τ<add>ῷ αὐτῷ ἐσσίονται ἐν τῷπερ καὶ τοὶ
                                ἀργεῖοι</add>, τὰν αὐτῶν ἔχοντες. ἐπιδείξαντας δὲ τοῖς ξυμμάχοις
                            ξυμβαλέσθαι, αἴ κα αὐτοῖς δοκῇ. αἰ δέ τι δοκῇ τοῖς ξυμμάχοις, οἴκαδ᾽
                            ἀπιάλλην.</quote></p>
                </div>
                <div
                    n="78"
                    type="chapter">
                    <p>τοῦτον μὲν τὸν λόγον προσεδέξαντο πρῶτον οἱ ἀργεῖοι, καὶ τῶν λακεδαιμονίων τὸ
                        στράτευμα ἀνεχώρησεν ἐκ τῆς τεγέας ἐπ᾽ οἴκου· μετὰ δὲ τοῦτο ἐπιμειξίας οὔσης
                        ἤδη παρ᾽ ἀλλήλους, οὐ πολλῷ ὕστερον ἔπραξαν αὖθις οἱ αὐτοὶ ἄνδρες ὥστε τὴν
                        μαντινέων καὶ τὴν ἀθηναίων καὶ ἠλείων ξυμμαχίαν ἀφέντας ἀργείους σπονδὰς καὶ
                        ξυμμαχίαν ποιήσασθαι πρὸς λακεδαιμονίους. καὶ ἐγένοντο αἵδε.</p>
                </div>
                <div
                    n="79"
                    type="chapter">
                    <p><quote>καττάδε ἔδοξε τοῖς λακεδαιμονίοις καὶ ἀργείοις σπονδὰς καὶ ξυμμαχίαν
                            ἦμεν πεντήκοντα ἔτη, ἐπὶ τοῖς ἴσοις καὶ ὁμοίοις δίκας διδόντας καττὰ
                            πάτρια· ταὶ δὲ ἄλλαι πόλιες ταὶ ἐν πελοποννάσῳ κοινανεόντω τᾶν σπονδᾶν
                            καὶ τᾶς ξυμμαχίας αὐτόνομοι καὶ αὐτοπόλιες, τὰν αὐτῶν ἔχοντες, καττὰ
                            πάτρια δίκας διδόντες τὰς ἴσας καὶ ὁμοίας. ὅσσοι δὲ ἔξω πελοποννάσω
                            λακεδαιμονίοις ξύμμαχοί ἐντι, ἐν τοῖς αὐτοῖς ἐσσίονται τοῖσπερ καὶ τοὶ
                            λακεδαιμόνιοι· καὶ τοὶ τῶν ἀργείων ξύμμαχοι ἐν τῷ αὐτῷ ἐσσίονται τῷπερ
                            καὶ τοὶ ἀργεῖοι, τὰν αὐτῶν ἔχοντες. αἰ δέ ποι στρατείας δέῃ κοινᾶς,
                            βουλεύεσθαι λακεδαιμονίως καὶ ἀργείως ὅπᾳ κα δικαιότατα κρίναντας τοῖς
                            ξυμμάχοις. αἰ δέ τινι τᾶν πολίων ᾖ ἀμφίλλογα, ἢ τᾶν ἐντὸς ἢ τᾶν ἐκτὸς
                            πελοποννάσω, αἴτε περὶ ὅρων αἴτε περὶ ἄλλω τινός, διακριθῆμεν. αἰ δέ τις
                            τῶν ξυμμάχων πόλις πόλι ἐρίζοι, ἐς πόλιν ἐλθῆν ἅντινα ἴσαν ἀμφοῖν ταῖς
                            πολίεσσι δοκείοι. τὼς δὲ ἔτας καττὰ πάτρια δικάζεσθαι.</quote></p>
                </div>
                <div
                    n="80"
                    type="chapter">
                    <p>αἱ μὲν σπονδαὶ καὶ ἡ ξυμμαχία αὕτη ἐγεγένητο· καὶ ὁπόσα ἀλλήλων πολέμῳ ἢ εἴ
                        τι ἄλλο εἶχον, διελύσαντο. κοινῇ δὲ ἤδη τὰ πράγματα τιθέμενοι ἐψηφίσαντο
                        κήρυκα καὶ πρεσβείαν παρ᾽ ἀθηναίων μὴ προσδέχεσθαι, ἢν μὴ ἐκ πελοποννήσου
                        ἐξίωσι τὰ τείχη ἐκλιπόντες, καὶ μὴ ξυμβαίνειν τῳ μηδὲ πολεμεῖν ἀλλ᾽ ἢ ἅμα.
                        καὶ τά τε ἄλλα θυμῷ ἔφερον καὶ ἐς τὰ ἐπὶ θρᾴκης χωρία καὶ ὡς περδίκκαν
                        ἔπεμψαν ἀμφότεροι πρέσβεις, καὶ ἀνέπεισαν περδίκκαν ξυνομόσαι σφίσιν. οὐ
                        μέντοι εὐθύς γε ἀπέστη τῶν ἀθηναίων, ἀλλὰ διενοεῖτο, ὅτι καὶ τοὺς ἀργείους
                        ἑώρα· ἦν δὲ καὶ αὐτὸς τὸ ἀρχαῖον ἐξ ἄργους. καὶ τοῖς χαλκιδεῦσι τούς τε
                        παλαιοὺς ὅρκους ἀνενεώσαντο καὶ ἄλλους ὤμοσαν. ἔπεμψαν δὲ καὶ παρὰ τοὺς
                        ἀθηναίους οἱ ἀργεῖοι πρέσβεις, τὸ ἐξ ἐπιδαύρου τεῖχος κελεύοντες ἐκλιπεῖν.
                        οἱ δ᾽ ὁρῶντες ὀλίγοι πρὸς πλείους ὄντες τοὺς ξυμφύλακας, ἔπεμψαν δημοσθένη
                        τοὺς σφετέρους ἐξάξοντα. ὁ δὲ ἀφικόμενος καὶ ἀγῶνά τινα πρόφασιν γυμνικὸν
                        ἔξω τοῦ φρουρίου ποιήσας, ὡς ἐξῆλθε τὸ ἄλλο φρούριον, ἀπέκλῃσε τὰς πύλας·
                        καὶ ὕστερον ἐπιδαυρίοις ἀνανεωσάμενοι τὰς σπονδὰς αὐτοὶ οἱ ἀθηναῖοι ἀπέδοσαν
                        τὸ τείχισμα.</p>
                </div>
                <div
                    n="81"
                    type="chapter">
                    <p>μετὰ δὲ τὴν τῶν ἀργείων ἀπόστασιν ἐκ τῆς ξυμμαχίας καὶ οἱ μαντινῆς, τὸ μὲν
                        πρῶτον ἀντέχοντες, ἔπειτ᾽ οὐ δυνάμενοι ἄνευ τῶν ἀργείων, ξυνέβησαν καὶ αὐτοὶ
                        τοῖς λακεδαιμονίοις καὶ τὴν ἀρχὴν ἀφεῖσαν τῶν πόλεων. καὶ λακεδαιμόνιοι καὶ
                        ἀργεῖοι, χίλιοι ἑκάτεροι, ξυστρατεύσαντες τά τ᾽ ἐν σικυῶνι ἐς ὀλίγους μᾶλλον
                        κατέστησαν αὐτοὶ οἱ λακεδαιμόνιοι ἐλθόντες, καὶ μετ᾽ ἐκεῖνα ξυναμφότεροι ἤδη
                        καὶ τὸν ἐν ἄργει δῆμον κατέλυσαν, καὶ ὀλιγαρχία ἐπιτηδεία τοῖς
                        λακεδαιμονίοις κατέστη. καὶ πρὸς ἔαρ ἤδη ταῦτα ἦν τοῦ χειμῶνος λήγοντος, καὶ
                        τέταρτον καὶ δέκατον ἔτος τῷ πολέμῳ ἐτελεύτα.</p>
                </div>
                <div
                    n="82"
                    type="chapter">
                    <p>τοῦ δ᾽ ἐπιγιγνομένου θέρους διῆς τε οἱ ἐν ἄθῳ ἀπέστησαν ἀθηναίων πρὸς
                        χαλκιδέας, καὶ λακεδαιμόνιοι τὰ ἐν ἀχαΐᾳ οὐκ ἐπιτηδείως πρότερον ἔχοντα
                        καθίσταντο.</p>
                    <p>καὶ ἀργείων ὁ δῆμος κατ᾽ ὀλίγον ξυνιστάμενός τε καὶ ἀναθαρσήσας ἐπέθεντο τοῖς
                        ὀλίγοις, τηρήσαντες αὐτὰς τὰς γυμνοπαιδίας τῶν λακεδαιμονίων· καὶ μάχης
                        γενομένης ἐν τῇ πόλει ἐπεκράτησεν ὁ δῆμος, καὶ τοὺς μὲν ἀπέκτεινε, τοὺς δὲ
                        ἐξήλασεν. οἱ δὲ λακεδαιμόνιοι, ἕως μὲν αὐτοὺς μετεπέμποντο οἱ φίλοι, οὐκ
                        ἦλθον ἐκ πλέονος, ἀναβαλόμενοι δὲ τὰς γυμνοπαιδίας ἐβοήθουν. καὶ ἐν τεγέᾳ
                        πυθόμενοι ὅτι νενίκηνται οἱ ὀλίγοι, προελθεῖν μὲν οὐκέτι ἠθέλησαν δεομένων
                        τῶν διαπεφευγότων, ἀναχωρήσαντες δὲ ἐπ᾽ οἴκου τὰς γυμνοπαιδίας ἦγον. καὶ
                        ὕστερον ἐλθόντων πρέσβεων ἀπό τε τῶν ἐν τῇ πόλει<add>ἀγγέλων</add>καὶ τῶν
                        ἔξω ἀργείων, παρόντων τε τῶν ξυμμάχων καὶ ῥηθέντων πολλῶν ἀφ᾽ ἑκατέρων
                        ἔγνωσαν μὲν ἀδικεῖν τοὺς ἐν τῇ πόλει, καὶ ἔδοξεν αὐτοῖς στρατεύειν ἐς ἄργος,
                        διατριβαὶ δὲ καὶ μελλήσεις ἐγίγνοντο. ὁ δὲ δῆμος τῶν ἀργείων ἐν τούτῳ
                        φοβούμενος τοὺς λακεδαιμονίους καὶ τὴν τῶν ἀθηναίων ξυμμαχίαν πάλιν
                        προσαγόμενός τε καὶ νομίζων μέγιστον ἂν σφᾶς ὠφελῆσαι, τειχίζει μακρὰ τείχη
                        ἐς θάλασσαν, ὅπως, ἢν τῆς γῆς εἴργωνται, ἡ κατὰ θάλασσαν σφᾶς μετὰ τῶν
                        ἀθηναίων ἐπαγωγὴ τῶν ἐπιτηδείων ὠφελῇ. ξυνῄδεσαν δὲ τὸν τειχισμὸν καὶ τῶν ἐν
                        πελοποννήσῳ τινὲς πόλεων. καὶ οἱ μὲν ἀργεῖοι πανδημεί, καὶ αὐτοὶ καὶ
                        γυναῖκες καὶ οἰκέται, ἐτείχιζον· καὶ ἐκ τῶν ἀθηνῶν αὐτοῖς ἦλθον τέκτονες καὶ
                        λιθουργοί. καὶ τὸ θέρος ἐτελεύτα.</p>
                </div>
                <div
                    n="83"
                    type="chapter">
                    <p>τοῦ δ᾽ ἐπιγιγνομένου χειμῶνος λακεδαιμόνιοι ὡς ᾔσθοντο τειχιζόντων,
                        ἐστράτευσαν ἐς τὸ ἄργος αὐτοί τε καὶ οἱ ξύμμαχοι πλὴν κορινθίων· ὑπῆρχε δέ
                        τι αὐτοῖς καὶ ἐκ τοῦ ἄργους αὐτόθεν πρασσόμενον. ἦγε δὲ τὴν στρατιὰν ἆγις ὁ
                        ἀρχιδάμου λακεδαιμονίων βασιλεύς. καὶ τὰ μὲν ἐκ τῆς πόλεως δοκοῦντα
                        προϋπάρχειν οὐ προυχώρησεν ἔτι· τὰ δὲ οἰκοδομούμενα τείχη ἑλόντες καὶ
                        καταβαλόντες καὶ ὑσιὰς χωρίον τῆς ἀργείας λαβόντες καὶ τοὺς ἐλευθέρους
                        ἅπαντας οὓς ἔλαβον ἀποκτείναντες ἀνεχώρησαν καὶ διελύθησαν κατὰ πόλεις.
                        ἐστράτευσαν δὲ μετὰ τοῦτο καὶ ἀργεῖοι ἐς τὴν φλειασίαν καὶ δῃώσαντες
                        ἀπῆλθον, ὅτι σφῶν τοὺς φυγάδας ὑπεδέχοντο· οἱ γὰρ πολλοὶ αὐτῶν ἐνταῦθα
                        κατῴκηντο. κατέκλῃσαν δὲ τοῦ αὐτοῦ χειμῶνος καὶ μακεδόνας ἀθηναῖοι, περδίκκᾳ
                        ἐπικαλοῦντες τήν τε πρὸς ἀργείους καὶ λακεδαιμονίους γενομένην ξυνωμοσίαν,
                        καὶ ὅτι παρασκευασαμένων αὐτῶν στρατιὰν ἄγειν ἐπὶ χαλκιδέας τοὺς ἐπὶ θρᾴκης
                        καὶ ἀμφίπολιν νικίου τοῦ νικηράτου στρατηγοῦντος ἔψευστο τὴν ξυμμαχίαν καὶ ἡ
                        στρατεία μάλιστα διελύθη ἐκείνου ἀπάραντος · πολέμιος οὖν ἦν. καὶ ὁ χειμὼν
                        ἐτελεύτα οὗτος, καὶ πέμπτον καὶ δέκατον ἔτος τῷ πολέμῳ ἐτελεύτα.</p>
                </div>
                <div
                    n="84"
                    type="chapter">
                    <p>τοῦ δ᾽ ἐπιγιγνομένου θέρους ἀλκιβιάδης τε πλεύσας ἐς ἄργος ναυσὶν εἴκοσιν
                        ἀργείων τοὺς δοκοῦντας ἔτι ὑπόπτους εἶναι καὶ τὰ λακεδαιμονίων φρονεῖν ἔλαβε
                        τριακοσίους ἄνδρας, καὶ κατέθεντο αὐτοὺς ἀθηναῖοι ἐς τὰς ἐγγὺς νήσους ὧν
                        ἦρχον· καὶ ἐπὶ μῆλον τὴν νῆσον ἀθηναῖοι ἐστράτευσαν ναυσὶν ἑαυτῶν μὲν
                        τριάκοντα, χίαις δὲ ἕξ, λεσβίαιν δὲ δυοῖν, καὶ ὁπλίταις ἑαυτῶν μὲν
                        διακοσίοις καὶ χιλίοις καὶ τοξόταις τριακοσίοις καὶ ἱπποτοξόταις εἴκοσι, τῶν
                        δὲ ξυμμάχων καὶ νησιωτῶν ὁπλίταις μάλιστα πεντακοσίοις καὶ χιλίοις. οἱ δὲ
                        μήλιοι λακεδαιμονίων μέν εἰσιν ἄποικοι, τῶν δ᾽ ἀθηναίων οὐκ ἤθελον ὑπακούειν
                        ὥσπερ οἱ ἄλλοι νησιῶται, ἀλλὰ τὸ μὲν πρῶτον οὐδετέρων ὄντες ἡσύχαζον, ἔπειτα
                        ὡς αὐτοὺς ἠνάγκαζον οἱ ἀθηναῖοι δῃοῦντες τὴν γῆν, ἐς πόλεμον φανερὸν
                        κατέστησαν. στρατοπεδευσάμενοι οὖν ἐς τὴν γῆν αὐτῶν τῇ παρασκευῇ ταύτῃ οἱ
                        στρατηγοὶ κλεομήδης τε ὁ λυκομήδους καὶ τεισίας ὁ τεισιμάχου, πρὶν ἀδικεῖν
                        τι τῆς γῆς, λόγους πρῶτον ποιησομένους ἔπεμψαν πρέσβεις. οὓς οἱ μήλιοι πρὸς
                        μὲν τὸ πλῆθος οὐκ ἤγαγον, ἐν δὲ ταῖς ἀρχαῖς καὶ τοῖς ὀλίγοις λέγειν ἐκέλευον
                        περὶ ὧν ἥκουσιν.</p>
                </div>
                <div
                    n="85"
                    type="chapter">
                    <p>οἱ δὲ τῶν ἀθηναίων πρέσβεις ἔλεγον τοιάδε.<quote>ἐπειδὴ οὐ πρὸς τὸ πλῆθος οἱ
                            λόγοι γίγνονται, ὅπως δὴ μὴ ξυνεχεῖ ῥήσει οἱ πολλοὶ ἐπαγωγὰ καὶ
                            ἀνέλεγκτα ἐσάπαξ ἀκούσαντες ἡμῶν ἀπατηθῶσιν<add>γιγνώσκομεν γὰρ ὅτι
                                τοῦτο φρονεῖ ἡμῶν ἡ ἐς τοὺς ὀλίγους ἀγωγή</add>, ὑμεῖς οἱ καθήμενοι
                            ἔτι ἀσφαλέστερον ποιήσατε. καθ᾽ ἕκαστον γὰρ καὶ μηδ᾽ ὑμεῖς ἑνὶ λόγῳ,
                            ἀλλὰ πρὸς τὸ μὴ δοκοῦν ἐπιτηδείως λέγεσθαι εὐθὺς ὑπολαμβάνοντες κρίνετε.
                            καὶ πρῶτον εἰ ἀρέσκει ὡς λέγομεν εἴπατε.</quote></p>
                </div>
                <div
                    n="86"
                    type="chapter">
                    <p>οἱ δὲ τῶν μηλίων ξύνεδροι ἀπεκρίναντο<quote>ἡ μὲν ἐπιείκεια τοῦ διδάσκειν
                            καθ᾽ ἡσυχίαν ἀλλήλους οὐ ψέγεται, τὰ δὲ τοῦ πολέμου παρόντα ἤδη καὶ οὐ
                            μέλλοντα διαφέροντα αὐτοῦ φαίνεται. ὁρῶμεν γὰρ αὐτούς τε κριτὰς ἥκοντας
                            ὑμᾶς τῶν λεχθησομένων καὶ τὴν τελευτὴν ἐξ αὐτοῦ κατὰ τὸ εἰκὸς
                            περιγενομένοις μὲν τῷ δικαίῳ καὶ δι᾽ αὐτὸ μὴ ἐνδοῦσι πόλεμον ἡμῖν
                            φέρουσαν, πεισθεῖσι δὲ δουλείαν.</quote></p>
                </div>
                <div
                    n="87"
                    type="chapter">
                    <p><hi>αθ.</hi>εἰ μὲν τοίνυν ὑπονοίας τῶν μελλόντων λογιούμενοι ἢ ἄλλο τι
                        ξυνήκετε ἢ ἐκ τῶν παρόντων καὶ ὧν ὁρᾶτε περὶ σωτηρίας βουλεύσοντες τῇ πόλει,
                        παυοίμεθ᾽ ἄν· εἰ δ᾽ ἐπὶ τοῦτο, λέγοιμεν ἄν.</p>
                </div>
                <div
                    n="88"
                    type="chapter">
                    <p><hi>μηλ.</hi>εἰκὸς μὲν καὶ ξυγγνώμη ἐν τῷ τοιῷδε καθεστῶτας ἐπὶ πολλὰ καὶ
                        λέγοντας καὶ δοκοῦντας τρέπεσθαι· ἡ μέντοι ξύνοδος καὶ περὶ σωτηρίας ἥδε
                        πάρεστι, καὶ ὁ λόγος ᾧ προκαλεῖσθε τρόπῳ, εἰ δοκεῖ, γιγνέσθω.</p>
                </div>
                <div
                    n="89"
                    type="chapter">
                    <p><hi>αθ.</hi>ἡμεῖς τοίνυν οὔτε αὐτοὶ μετ᾽ ὀνομάτων καλῶν, ὡς ἢ δικαίως τὸν
                        μῆδον καταλύσαντες ἄρχομεν ἢ ἀδικούμενοι νῦν ἐπεξερχόμεθα, λόγων μῆκος
                        ἄπιστον παρέξομεν, οὔθ᾽ ὑμᾶς ἀξιοῦμεν ἢ ὅτι λακεδαιμονίων ἄποικοι ὄντες οὐ
                        ξυνεστρατεύσατε ἢ ὡς ἡμᾶς οὐδὲν ἠδικήκατε λέγοντας οἴεσθαι πείσειν, τὰ
                        δυνατὰ δ᾽ ἐξ ὧν ἑκάτεροι ἀληθῶς φρονοῦμεν διαπράσσεσθαι, ἐπισταμένους πρὸς
                        εἰδότας ὅτι δίκαια μὲν ἐν τῷ ἀνθρωπείῳ λόγῳ ἀπὸ τῆς ἴσης ἀνάγκης κρίνεται,
                        δυνατὰ δὲ οἱ προύχοντες πράσσουσι καὶ οἱ ἀσθενεῖς ξυγχωροῦσιν.</p>
                </div>
                <div
                    n="90"
                    type="chapter">
                    <p><hi>μηλ.</hi>ἧι μὲν δὴ νομίζομέν γε, χρήσιμον<add>ἀνάγκη γάρ, ἐπειδὴ ὑμεῖς
                            οὕτω παρὰ τὸ δίκαιον τὸ ξυμφέρον λέγειν ὑπέθεσθε</add>μὴ καταλύειν ὑμᾶς
                        τὸ κοινὸν ἀγαθόν, ἀλλὰ τῷ αἰεὶ ἐν κινδύνῳ γιγνομένῳ εἶναι τὰ εἰκότα καὶ
                        δίκαια, καί τι καὶ ἐντὸς τοῦ ἀκριβοῦς πείσαντά τινα ὠφεληθῆναι. καὶ πρὸς
                        ὑμῶν οὐχ ἧσσον τοῦτο, ὅσῳ καὶ ἐπὶ μεγίστῃ τιμωρίᾳ σφαλέντες ἂν τοῖς ἄλλοις
                        παράδειγμα γένοισθε.</p>
                </div>
                <div
                    n="91"
                    type="chapter">
                    <p><hi>αθ.</hi>ἡμεῖς δὲ τῆς ἡμετέρας ἀρχῆς, ἢν καὶ παυθῇ, οὐκ ἀθυμοῦμεν τὴν
                        τελευτήν· οὐ γὰρ οἱ ἄρχοντες ἄλλων, ὥσπερ καὶ λακεδαιμόνιοι, οὗτοι δεινοὶ
                        τοῖς νικηθεῖσιν<add>ἔστι δὲ οὐ πρὸς λακεδαιμονίους ἡμῖν ὁ ἀγών</add>, ἀλλ᾽
                        ἢν οἱ ὑπήκοοί που τῶν ἀρξάντων αὐτοὶ ἐπιθέμενοι κρατήσωσιν. καὶ περὶ μὲν
                        τούτου ἡμῖν ἀφείσθω κινδυνεύεσθαι· ὡς δὲ ἐπ᾽ ὠφελίᾳ τε πάρεσμεν τῆς ἡμετέρας
                        ἀρχῆς καὶ ἐπὶ σωτηρίᾳ νῦν τοὺς λόγους ἐροῦμεν τῆς ὑμετέρας πόλεως, ταῦτα
                        δηλώσομεν, βουλόμενοι ἀπόνως μὲν ὑμῶν ἄρξαι, χρησίμως δ᾽ ὑμᾶς ἀμφοτέροις
                        σωθῆναι.</p>
                </div>
                <div
                    n="92"
                    type="chapter">
                    <p><hi>μηλ.</hi>καὶ πῶς χρήσιμον ἂν ξυμβαίη ἡμῖν δουλεῦσαι, ὥσπερ καὶ ὑμῖν
                        ἄρξαι;</p>
                </div>
                <div
                    n="93"
                    type="chapter">
                    <p><hi>αθ.</hi>ὅτι ὑμῖν μὲν πρὸ τοῦ τὰ δεινότατα παθεῖν ὑπακοῦσαι ἂν γένοιτο,
                        ἡμεῖς δὲ μὴ διαφθείραντες ὑμᾶς κερδαίνοιμεν ἄν.</p>
                </div>
                <div
                    n="94"
                    type="chapter">
                    <p><hi>μηλ.</hi>ὥστε<add>δὲ</add>ἡσυχίαν ἄγοντας ἡμᾶς φίλους μὲν εἶναι ἀντὶ
                        πολεμίων, ξυμμάχους δὲ μηδετέρων, οὐκ ἂν δέξαισθε;</p>
                </div>
                <div
                    n="95"
                    type="chapter">
                    <p><hi>αθ.</hi>οὐ γὰρ τοσοῦτον ἡμᾶς βλάπτει ἡ ἔχθρα ὑμῶν ὅσον ἡ φιλία μὲν
                        ἀσθενείας, τὸ δὲ μῖσος δυνάμεως παράδειγμα τοῖς ἀρχομένοις δηλούμενον.</p>
                </div>
                <div
                    n="96"
                    type="chapter">
                    <p><hi>μηλ.</hi>σκοποῦσι δ᾽ ὑμῶν οὕτως οἱ ὑπήκοοι τὸ εἰκός, ὥστε τούς τε μὴ
                        προσήκοντας καὶ ὅσοι ἄποικοι ὄντες οἱ πολλοὶ καὶ ἀποστάντες τινὲς
                        κεχείρωνται ἐς τὸ αὐτὸ τιθέασιν;</p>
                </div>
                <div
                    n="97"
                    type="chapter">
                    <p><hi>αθ.</hi>δικαιώματι γὰρ οὐδετέρους ἐλλείπειν ἡγοῦνται, κατὰ δύναμιν δὲ
                        τοὺς μὲν περιγίγνεσθαι, ἡμᾶς δὲ φόβῳ οὐκ ἐπιέναι· ὥστε ἔξω καὶ τοῦ πλεόνων
                        ἄρξαι καὶ τὸ ἀσφαλὲς ἡμῖν διὰ τὸ καταστραφῆναι ἂν παράσχοιτε, ἄλλως τε καὶ
                        νησιῶται ναυκρατόρων καὶ ἀσθενέστεροι ἑτέρων ὄντες εἰ μὴ περιγένοισθε.</p>
                </div>
                <div
                    n="98"
                    type="chapter">
                    <p><hi>μηλ.</hi>ἐν δ᾽ ἐκείνῳ οὐ νομίζετε ἀσφάλειαν; δεῖ γὰρ αὖ καὶ ἐνταῦθα,
                        ὥσπερ ὑμεῖς τῶν δικαίων λόγων ἡμᾶς ἐκβιβάσαντες τῷ ὑμετέρῳ ξυμφόρῳ ὑπακούειν
                        πείθετε, καὶ ἡμᾶς τὸ ἡμῖν χρήσιμον διδάσκοντας, εἰ τυγχάνει καὶ ὑμῖν τὸ αὐτὸ
                        ξυμβαῖνον, πειρᾶσθαι πείθειν. ὅσοι γὰρ νῦν μηδετέροις ξυμμαχοῦσι, πῶς οὐ
                        πολεμώσεσθε αὐτούς, ὅταν ἐς τάδε βλέψαντες ἡγήσωνταί ποτε ὑμᾶς καὶ ἐπὶ σφᾶς
                        ἥξειν; κἀν τούτῳ τί ἄλλο ἢ τοὺς μὲν ὑπάρχοντας πολεμίους μεγαλύνετε, τοὺς δὲ
                        μηδὲ μελλήσαντας γενέσθαι ἄκοντας ἐπάγεσθε;</p>
                </div>
                <div
                    n="99"
                    type="chapter">
                    <p><hi>αθ.</hi>οὐ γὰρ νομίζομεν ἡμῖν τούτους δεινοτέρους ὅσοι ἠπειρῶταί που
                        ὄντες τῷ ἐλευθέρῳ πολλὴν τὴν διαμέλλησιν τῆς πρὸς ἡμᾶς φυλακῆς ποιήσονται,
                        ἀλλὰ τοὺς νησιώτας τέ που ἀνάρκτους, ὥσπερ ὑμᾶς, καὶ τοὺς ἤδη τῆς ἀρχῆς τῷ
                        ἀναγκαίῳ παροξυνομένους. οὗτοι γὰρ πλεῖστ᾽ ἂν τῷ ἀλογίστῳ ἐπιτρέψαντες σφᾶς
                        τε αὐτοὺς καὶ ἡμᾶς ἐς προῦπτον κίνδυνον καταστήσειαν.</p>
                </div>
                <div
                    n="100"
                    type="chapter">
                    <p><hi>μηλ.</hi>ἦ που ἄρα, εἰ τοσαύτην γε ὑμεῖς τε μὴ παυθῆναι ἀρχῆς καὶ οἱ
                        δουλεύοντες ἤδη ἀπαλλαγῆναι τὴν παρακινδύνευσιν ποιοῦνται, ἡμῖν γε τοῖς ἔτι
                        ἐλευθέροις πολλὴ κακότης καὶ δειλία μὴ πᾶν πρὸ τοῦ δουλεῦσαι ἐπεξελθεῖν.</p>
                </div>
                <div
                    n="101"
                    type="chapter">
                    <p><hi>αθ.</hi>οὔκ, ἤν γε σωφρόνως βουλεύησθε· οὐ γὰρ περὶ ἀνδραγαθίας ὁ ἀγὼν
                        ἀπὸ τοῦ ἴσου ὑμῖν, μὴ αἰσχύνην ὀφλεῖν, περὶ δὲ σωτηρίας μᾶλλον ἡ βουλή, πρὸς
                        τοὺς κρείσσονας πολλῷ μὴ ἀνθίστασθαι.</p>
                </div>
                <div
                    n="102"
                    type="chapter">
                    <p><hi>μηλ.</hi>ἀλλ᾽ ἐπιστάμεθα τὰ τῶν πολέμων ἔστιν ὅτε κοινοτέρας τὰς τύχας
                        λαμβάνοντα ἢ κατὰ τὸ διαφέρον ἑκατέρων πλῆθος· καὶ ἡμῖν τὸ μὲν εἶξαι εὐθὺς
                        ἀνέλπιστον, μετὰ δὲ τοῦ δρωμένου ἔτι καὶ στῆναι ἐλπὶς ὀρθῶς.</p>
                </div>
                <div
                    n="103"
                    type="chapter">
                    <p><hi>αθ.</hi>ἐλπὶς δὲ κινδύνῳ παραμύθιον οὖσα τοὺς μὲν ἀπὸ περιουσίας
                        χρωμένους αὐτῇ, κἂν βλάψῃ, οὐ καθεῖλεν· τοῖς δ᾽ ἐς ἅπαν τὸ ὑπάρχον
                            ἀναρριπτοῦσι<add>δάπανος γὰρ φύσει</add>ἅμα τε γιγνώσκεται σφαλέντων καὶ
                        ἐν ὅτῳ ἔτι φυλάξεταί τις αὐτὴν γνωρισθεῖσαν οὐκ ἐλλείπει. ὃ ὑμεῖς ἀσθενεῖς
                        τε καὶ ἐπὶ ῥοπῆς μιᾶς ὄντες μὴ βούλεσθε παθεῖν μηδὲ ὁμοιωθῆναι τοῖς πολλοῖς,
                        οἷς παρὸν ἀνθρωπείως ἔτι σῴζεσθαι, ἐπειδὰν πιεζομένους αὐτοὺς ἐπιλίπωσιν αἱ
                        φανεραὶ ἐλπίδες, ἐπὶ τὰς ἀφανεῖς καθίστανται μαντικήν τε καὶ χρησμοὺς καὶ
                        ὅσα τοιαῦτα μετ᾽ ἐλπίδων λυμαίνεται.</p>
                </div>
                <div
                    n="104"
                    type="chapter">
                    <p><hi>μηλ.</hi>χαλεπὸν μὲν καὶ ἡμεῖς<add>εὖ ἴστε</add>νομίζομεν πρὸς δύναμίν τε
                        τὴν ὑμετέραν καὶ τὴν τύχην, εἰ μὴ ἀπὸ τοῦ ἴσου ἔσται, ἀγωνίζεσθαι· ὅμως δὲ
                        πιστεύομεν τῇ μὲν τύχῃ ἐκ τοῦ θείου μὴ ἐλασσώσεσθαι, ὅτι ὅσιοι πρὸς οὐ
                        δικαίους ἱστάμεθα, τῆς δὲ δυνάμεως τῷ ἐλλείποντι τὴν λακεδαιμονίων ἡμῖν
                        ξυμμαχίαν προσέσεσθαι, ἀνάγκην ἔχουσαν, καὶ εἰ μή του ἄλλου, τῆς γε
                        ξυγγενείας ἕνεκα καὶ αἰσχύνῃ βοηθεῖν. καὶ οὐ παντάπασιν οὕτως ἀλόγως
                        θρασυνόμεθα.</p>
                </div>
                <div
                    n="105"
                    type="chapter">
                    <p><hi>αθ.</hi>τῆς μὲν τοίνυν πρὸς τὸ θεῖον εὐμενείας οὐδ᾽ ἡμεῖς οἰόμεθα
                        λελείψεσθαι· οὐδὲν γὰρ ἔξω τῆς ἀνθρωπείας τῶν μὲν ἐς τὸ θεῖον νομίσεως, τῶν
                        δ᾽ ἐς σφᾶς αὐτοὺς βουλήσεως δικαιοῦμεν ἢ πράσσομεν. ἡγούμεθα γὰρ τό τε θεῖον
                        δόξῃ τὸ ἀνθρώπειόν τε σαφῶς διὰ παντὸς ὑπὸ φύσεως ἀναγκαίας, οὗ ἂν κρατῇ,
                        ἄρχειν· καὶ ἡμεῖς οὔτε θέντες τὸν νόμον οὔτε κειμένῳ πρῶτοι χρησάμενοι, ὄντα
                        δὲ παραλαβόντες καὶ ἐσόμενον ἐς αἰεὶ καταλείψοντες χρώμεθα αὐτῷ, εἰδότες καὶ
                        ὑμᾶς ἂν καὶ ἄλλους ἐν τῇ αὐτῇ δυνάμει ἡμῖν γενομένους δρῶντας ἂν ταὐτό. καὶ
                        πρὸς μὲν τὸ θεῖον οὕτως ἐκ τοῦ εἰκότος οὐ φοβούμεθα ἐλασσώσεσθαι· τῆς δὲ ἐς
                        λακεδαιμονίους δόξης, ἣν διὰ τὸ αἰσχρὸν δὴ βοηθήσειν ὑμῖν πιστεύετε αὐτούς,
                        μακαρίσαντες ὑμῶν τὸ ἀπειρόκακον οὐ ζηλοῦμεν τὸ ἄφρον. λακεδαιμόνιοι γὰρ
                        πρὸς σφᾶς μὲν αὐτοὺς καὶ τὰ ἐπιχώρια νόμιμα πλεῖστα ἀρετῇ χρῶνται· πρὸς δὲ
                        τοὺς ἄλλους πολλὰ ἄν τις ἔχων εἰπεῖν ὡς προσφέρονται, ξυνελὼν μάλιστ᾽ ἂν
                        δηλώσειεν ὅτι ἐπιφανέστατα ὧν ἴσμεν τὰ μὲν ἡδέα καλὰ νομίζουσι, τὰ δὲ
                        ξυμφέροντα δίκαια. καίτοι οὐ πρὸς τῆς ὑμετέρας νῦν ἀλόγου σωτηρίας ἡ τοιαύτη
                        διάνοια.</p>
                </div>
                <div
                    n="106"
                    type="chapter">
                    <p><hi>μηλ.</hi>ἡμεῖς δὲ κατ᾽ αὐτὸ τοῦτο ἤδη καὶ μάλιστα πιστεύομεν τῷ
                        ξυμφέροντι αὐτῶν, μηλίους ἀποίκους ὄντας μὴ βουλήσεσθαι προδόντας τοῖς μὲν
                        εὔνοις τῶν ἑλλήνων ἀπίστους καταστῆναι, τοῖς δὲ πολεμίοις ὠφελίμους.</p>
                </div>
                <div
                    n="107"
                    type="chapter">
                    <p><hi>αθ.</hi>οὔκουν οἴεσθε τὸ ξυμφέρον μὲν μετ᾽ ἀσφαλείας εἶναι, τὸ δὲ δίκαιον
                        καὶ καλὸν μετὰ κινδύνου δρᾶσθαι· ὃ λακεδαιμόνιοι ἥκιστα ὡς ἐπὶ τὸ πολὺ
                        τολμῶσιν.</p>
                </div>
                <div
                    n="108"
                    type="chapter">
                    <p><hi>μηλ.</hi>ἀλλὰ καὶ τοὺς κινδύνους τε ἡμῶν ἕνεκα μᾶλλον ἡγούμεθ᾽ ἂν
                        ἐγχειρίσασθαι αὐτούς, καὶ βεβαιοτέρους ἢ ἐς ἄλλους νομιεῖν, ὅσῳ πρὸς μὲν τὰ
                        ἔργα τῆς πελοποννήσου ἐγγὺς κείμεθα, τῆς δὲ γνώμης τῷ ξυγγενεῖ πιστότεροι
                        ἑτέρων ἐσμέν.</p>
                </div>
                <div
                    n="109"
                    type="chapter">
                    <p><hi>αθ.</hi>τὸ δ᾽ ἐχυρόν γε τοῖς ξυναγωνιουμένοις οὐ τὸ εὔνουν τῶν
                        ἐπικαλεσαμένων φαίνεται, ἀλλ᾽ ἢν τῶν ἔργων τις δυνάμει πολὺ προύχῃ· ὃ
                        λακεδαιμόνιοι καὶ πλέον τι τῶν ἄλλων σκοποῦσιν<add>τῆς γοῦν οἰκείας
                            παρασκευῆς ἀπιστίᾳ καὶ μετὰ ξυμμάχων πολλῶν τοῖς πέλας ἐπέρχονται</add>,
                        ὥστε οὐκ εἰκὸς ἐς νῆσόν γε αὐτοὺς ἡμῶν ναυκρατόρων ὄντων περαιωθῆναι.</p>
                </div>
                <div
                    n="110"
                    type="chapter">
                    <p><hi>μηλ.</hi>οἱ δὲ καὶ ἄλλους ἂν ἔχοιεν πέμψαι· πολὺ δὲ τὸ κρητικὸν πέλαγος,
                        δι᾽ οὗ τῶν κρατούντων ἀπορώτερος ἡ λῆψις ἢ τῶν λαθεῖν βουλομένων ἡ σωτηρία.
                        καὶ εἰ τοῦδε σφάλλοιντο, τράποιντ᾽ ἂν καὶ ἐς τὴν γῆν ὑμῶν καὶ ἐπὶ τοὺς
                        λοιποὺς τῶν ξυμμάχων, ὅσους μὴ βρασίδας ἐπῆλθεν· καὶ οὐ περὶ τῆς μὴ
                        προσηκούσης μᾶλλον ἢ τῆς οἰκειοτέρας ξυμμαχίδος τε καὶ γῆς ὁ πόνος ὑμῖν
                        ἔσται.</p>
                </div>
                <div
                    n="111"
                    type="chapter">
                    <p><hi>αθ.</hi>τούτων μὲν καὶ πεπειραμένοις ἄν τι γένοιτο καὶ ὑμῖν καὶ οὐκ
                        ἀνεπιστήμοσιν ὅτι οὐδ᾽ ἀπὸ μιᾶς πώποτε πολιορκίας ἀθηναῖοι δι᾽ ἄλλων φόβον
                        ἀπεχώρησαν. ἐνθυμούμεθα δὲ ὅτι φήσαντες περὶ σωτηρίας βουλεύσειν οὐδὲν ἐν
                        τοσούτῳ λόγῳ εἰρήκατε ᾧ ἄνθρωποι ἂν πιστεύσαντες νομίσειαν σωθήσεσθαι, ἀλλ᾽
                        ὑμῶν τὰ μὲν ἰσχυρότατα ἐλπιζόμενα μέλλεται, τὰ δ᾽ ὑπάρχοντα βραχέα πρὸς τὰ
                        ἤδη ἀντιτεταγμένα περιγίγνεσθαι. πολλήν τε ἀλογίαν τῆς διανοίας παρέχετε, εἰ
                        μὴ μεταστησάμενοι ἔτι ἡμᾶς ἄλλο τι τῶνδε σωφρονέστερον γνώσεσθε. οὐ γὰρ δὴ
                        ἐπί γε τὴν ἐν τοῖς αἰσχροῖς καὶ προύπτοις κινδύνοις πλεῖστα διαφθείρουσαν
                        ἀνθρώπους αἰσχύνην τρέψεσθε. πολλοῖς γὰρ προορωμένοις ἔτι ἐς οἷα φέρονται τὸ
                        αἰσχρὸν καλούμενον ὀνόματος ἐπαγωγοῦ δυνάμει ἐπεσπάσατο ἡσσηθεῖσι τοῦ
                        ῥήματος ἔργῳ ξυμφοραῖς ἀνηκέστοις ἑκόντας περιπεσεῖν καὶ αἰσχύνην αἰσχίω
                        μετὰ ἀνοίας ἢ τύχῃ προσλαβεῖν. ὃ ὑμεῖς, ἢν εὖ βουλεύησθε, φυλάξεσθε, καὶ οὐκ
                        ἀπρεπὲς νομιεῖτε πόλεώς τε τῆς μεγίστης ἡσσᾶσθαι μέτρια προκαλουμένης,
                        ξυμμάχους γενέσθαι ἔχοντας τὴν ὑμετέραν αὐτῶν ὑποτελεῖς, καὶ δοθείσης
                        αἱρέσεως πολέμου πέρι καὶ ἀσφαλείας μὴ τὰ χείρω φιλονικῆσαι· ὡς οἵτινες τοῖς
                        μὲν ἴσοις μὴ εἴκουσι, τοῖς δὲ κρείσσοσι καλῶς προσφέρονται, πρὸς δὲ τοὺς
                        ἥσσους μέτριοί εἰσι, πλεῖστ᾽ ἂν ὀρθοῖντο. σκοπεῖτε οὖν καὶ μεταστάντων ἡμῶν
                        καὶ ἐνθυμεῖσθε πολλάκις ὅτι περὶ πατρίδος βουλεύεσθε, ἧς μιᾶς πέρι καὶ ἐς
                        μίαν βουλὴν τυχοῦσάν τε καὶ μὴ κατορθώσασαν ἔσται.</p>
                </div>
                <div
                    n="112"
                    type="chapter">
                    <p>καὶ οἱ μὲν ἀθηναῖοι μετεχώρησαν ἐκ τῶν λόγων· οἱ δὲ μήλιοι κατὰ σφᾶς αὐτοὺς
                        γενόμενοι, ὡς ἔδοξεν αὐτοῖς παραπλήσια καὶ ἀντέλεγον, ἀπεκρίναντο
                            τάδε.<quote>οὔτε ἄλλα δοκεῖ ἡμῖν ἢ ἅπερ καὶ τὸ πρῶτον, ὦ ἀθηναῖοι, οὔτ᾽
                            ἐν ὀλίγῳ χρόνῳ πόλεως ἑπτακόσια ἔτη ἤδη οἰκουμένης τὴν ἐλευθερίαν
                            ἀφαιρησόμεθα, ἀλλὰ τῇ τε μέχρι τοῦδε σῳζούσῃ τύχῃ ἐκ τοῦ θείου αὐτὴν καὶ
                            τῇ ἀπὸ τῶν ἀνθρώπων καὶ λακεδαιμονίων τιμωρίᾳ πιστεύοντες πειρασόμεθα
                            σῴζεσθαι. προκαλούμεθα δὲ ὑμᾶς φίλοι μὲν εἶναι, πολέμιοι δὲ μηδετέροις,
                            καὶ ἐκ τῆς γῆς ἡμῶν ἀναχωρῆσαι σπονδὰς ποιησαμένους αἵτινες δοκοῦσιν
                            ἐπιτήδειοι εἶναι ἀμφοτέροις.</quote></p>
                </div>
                <div
                    n="113"
                    type="chapter">
                    <p>οἱ μὲν δὴ μήλιοι τοσαῦτα ἀπεκρίναντο· οἱ δὲ ἀθηναῖοι διαλυόμενοι ἤδη ἐκ τῶν
                        λόγων ἔφασαν<quote>ἀλλ᾽ οὖν μόνοι γε ἀπὸ τούτων τῶν βουλευμάτων, ὡς ἡμῖν
                            δοκεῖτε, τὰ μὲν μέλλοντα τῶν ὁρωμένων σαφέστερα κρίνετε, τὰ δὲ ἀφανῆ τῷ
                            βούλεσθαι ὡς γιγνόμενα ἤδη θεᾶσθε, καὶ λακεδαιμονίοις καὶ τύχῃ καὶ
                            ἐλπίσι πλεῖστον δὴ παραβεβλημένοι καὶ πιστεύσαντες πλεῖστον καὶ
                            σφαλήσεσθε.</quote></p>
                </div>
                <div
                    n="114"
                    type="chapter">
                    <p>καὶ οἱ μὲν ἀθηναίων πρέσβεις ἀνεχώρησαν ἐς τὸ στράτευμα· οἱ δὲ στρατηγοὶ
                        αὐτῶν, ὡς οὐδὲν ὑπήκουον οἱ μήλιοι, πρὸς πόλεμον εὐθὺς ἐτρέποντο καὶ
                        διελόμενοι κατὰ πόλεις περιετείχισαν κύκλῳ τοὺς μηλίους. καὶ ὕστερον φυλακὴν
                        σφῶν τε αὐτῶν καὶ τῶν ξυμμάχων καταλιπόντες οἱ ἀθηναῖοι καὶ κατὰ γῆν καὶ
                        κατὰ θάλασσαν ἀνεχώρησαν τῷ πλέονι τοῦ στρατοῦ. οἱ δὲ λειπόμενοι
                        παραμένοντες ἐπολιόρκουν τὸ χωρίον.</p>
                </div>
                <div
                    n="115"
                    type="chapter">
                    <p>καὶ ἀργεῖοι κατὰ τὸν χρόνον τὸν αὐτὸν ἐσβαλόντες ἐς τὴν φλειασίαν καὶ
                        λοχισθέντες ὑπό τε φλειασίων καὶ τῶν σφετέρων φυγάδων διεφθάρησαν ὡς
                        ὀγδοήκοντα. καὶ οἱ ἐκ τῆς πύλου ἀθηναῖοι λακεδαιμονίων πολλὴν λείαν ἔλαβον·
                        καὶ λακεδαιμόνιοι δι᾽ αὐτὸ τὰς μὲν σπονδὰς οὐδ᾽ ὣς ἀφέντες ἐπολέμουν αὐτοῖς,
                        ἐκήρυξαν δὲ εἴ τις βούλεται παρὰ σφῶν ἀθηναίους λῄζεσθαι. καὶ κορίνθιοι
                        ἐπολέμησαν ἰδίων τινῶν διαφορῶν ἕνεκα τοῖς ἀθηναίοις· οἱ δ᾽ ἄλλοι
                        πελοποννήσιοι ἡσύχαζον. εἷλον δὲ καὶ οἱ μήλιοι τῶν ἀθηναίων τοῦ
                        περιτειχίσματος τὸ κατὰ τὴν ἀγορὰν προσβαλόντες νυκτός, καὶ ἄνδρας τε
                        ἀπέκτειναν καὶ ἐσενεγκάμενοι σῖτόν τε καὶ ὅσα πλεῖστα ἐδύναντο χρήσιμα
                        ἀναχωρήσαντες ἡσύχαζον· καὶ οἱ ἀθηναῖοι ἄμεινον τὴν φυλακὴν τὸ ἔπειτα
                        παρεσκευάζοντο. καὶ τὸ θέρος ἐτελεύτα.</p>
                </div>
                <div
                    n="116"
                    type="chapter">
                    <p>τοῦ δ᾽ ἐπιγιγνομένου χειμῶνος λακεδαιμόνιοι μελλήσαντες ἐς τὴν ἀργείαν
                        στρατεύειν, ὡς αὐτοῖς τὰ διαβατήρια<add>ἱερὰ ἐν τοῖς ὁρίοις</add>οὐκ
                        ἐγίγνετο, ἀνεχώρησαν. καὶ ἀργεῖοι διὰ τὴν ἐκείνων μέλλησιν τῶν ἐν τῇ πόλει
                        τινὰς ὑποπτεύσαντες τοὺς μὲν ξυνέλαβον, οἱ δ᾽ αὐτοὺς καὶ διέφυγον. καὶ οἱ
                        μήλιοι περὶ τοὺς αὐτοὺς χρόνους αὖθις καθ᾽ ἕτερόν τι τοῦ περιτειχίσματος
                        εἷλον τῶν ἀθηναίων, παρόντων οὐ πολλῶν τῶν φυλάκων. καὶ ἐλθούσης στρατιᾶς
                        ὕστερον ἐκ τῶν ἀθηνῶν ἄλλης, ὡς ταῦτα ἐγίγνετο, ἧς ἦρχε φιλοκράτης ὁ δημέου,
                        καὶ κατὰ κράτος ἤδη πολιορκούμενοι, γενομένης καὶ προδοσίας τινός, ἀφ᾽
                        ἑαυτῶν ξυνεχώρησαν τοῖς ἀθηναίοις ὥστε ἐκείνους περὶ αὐτῶν βουλεῦσαι. οἱ δὲ
                        ἀπέκτειναν μηλίων ὅσους ἡβῶντας ἔλαβον, παῖδας δὲ καὶ γυναῖκας ἠνδραπόδισαν·
                        τὸ δὲ χωρίον αὐτοὶ ᾤκισαν, ἀποίκους ὕστερον πεντακοσίους πέμψαντες.</p>
                </div>
            </div>
            <div
                n="6"
                type="book">
                <div
                    n="t"
                    type="chapter">
                    <p>θουκυδιδου ιστοριων ζ</p>
                </div>
                <div
                    n="1"
                    type="chapter">
                    <p>τοῦ δ᾽ αὐτοῦ χειμῶνος ἀθηναῖοι ἐβούλοντο αὖθις μείζονι παρασκευῇ τῆς μετὰ
                        λάχητος καὶ εὐρυμέδοντος ἐπὶ σικελίαν πλεύσαντες καταστρέψασθαι, εἰ
                        δύναιντο, ἄπειροι οἱ πολλοὶ ὄντες τοῦ μεγέθους τῆς νήσου καὶ τῶν ἐνοικούντων
                        τοῦ πλήθους καὶ ἑλλήνων καὶ βαρβάρων, καὶ ὅτι οὐ πολλῷ τινὶ ὑποδεέστερον
                        πόλεμον ἀνῃροῦντο ἢ τὸν πρὸς πελοποννησίους. σικελίας γὰρ περίπλους μέν
                        ἐστιν ὁλκάδι οὐ πολλῷ τινὶ ἔλασσον ἢ ὀκτὼ ἡμερῶν, καὶ τοσαύτη οὖσα ἐν
                        εἰκοσισταδίῳ μάλιστα μέτρῳ τῆς θαλάσσης διείργεται τὸ μὴ ἤπειρος εἶναι·</p>
                </div>
                <div
                    n="2"
                    type="chapter">
                    <p>ᾠκίσθη δὲ ὧδε τὸ ἀρχαῖον, καὶ τοσάδε ἔθνη ἔσχε τὰ ξύμπαντα. παλαίτατοι μὲν
                        λέγονται ἐν μέρει τινὶ τῆς χώρας κύκλωπες καὶ λαιστρυγόνες οἰκῆσαι, ὧν ἐγὼ
                        οὔτε γένος ἔχω εἰπεῖν οὔτε ὁπόθεν ἐσῆλθον ἢ ὅποι ἀπεχώρησαν· ἀρκείτω δὲ ὡς
                        ποιηταῖς τε εἴρηται καὶ ὡς ἕκαστός πῃ γιγνώσκει περὶ αὐτῶν. σικανοὶ δὲ μετ᾽
                        αὐτοὺς πρῶτοι φαίνονται ἐνοικισάμενοι, ὡς μὲν αὐτοί φασι, καὶ πρότεροι διὰ
                        τὸ αὐτόχθονες εἶναι, ὡς δὲ ἡ ἀλήθεια εὑρίσκεται, ἴβηρες ὄντες καὶ ἀπὸ τοῦ
                        σικανοῦ ποταμοῦ τοῦ ἐν ἰβηρίᾳ ὑπὸ λιγύων ἀναστάντες. καὶ ἀπ᾽ αὐτῶν σικανία
                        τότε ἡ νῆσος ἐκαλεῖτο, πρότερον τρινακρία καλουμένη· οἰκοῦσι δὲ ἔτι καὶ νῦν
                        τὰ πρὸς ἑσπέραν τὴν σικελίαν. ἰλίου δὲ ἁλισκομένου τῶν τρώων τινὲς
                        διαφυγόντες ἀχαιοὺς πλοίοις ἀφικνοῦνται πρὸς τὴν σικελίαν, καὶ ὅμοροι τοῖς
                        σικανοῖς οἰκήσαντες ξύμπαντες μὲν ἔλυμοι ἐκλήθησαν, πόλεις δ᾽ αὐτῶν ἔρυξ τε
                        καὶ ἔγεστα. προσξυνῴκησαν δὲ αὐτοῖς καὶ φωκέων τινὲς τῶν ἀπὸ τροίας τότε
                        χειμῶνι ἐς λιβύην πρῶτον, ἔπειτα ἐς σικελίαν ἀπ᾽ αὐτῆς κατενεχθέντες.
                        σικελοὶ δ᾽ ἐξ ἰταλίας<add>ἐνταῦθα γὰρ ᾤκουν</add>διέβησαν ἐς σικελίαν,
                        φεύγοντες ὀπικούς, ὡς μὲν εἰκὸς καὶ λέγεται, ἐπὶ σχεδιῶν, τηρήσαντες τὸν
                        πορθμὸν κατιόντος τοῦ ἀνέμου, τάχα ἂν δὲ καὶ ἄλλως πως ἐσπλεύσαντες. εἰσὶ δὲ
                        καὶ νῦν ἔτι ἐν τῇ ἰταλίᾳ σικελοί, καὶ ἡ χώρα ἀπὸ ἰταλοῦ βασιλέως τινὸς
                        σικελῶν, τοὔνομα τοῦτο ἔχοντος, οὕτως ἰταλία ἐπωνομάσθη. ἐλθόντες δὲ ἐς τὴν
                        σικελίαν στρατὸς πολὺς τούς τε σικανοὺς κρατοῦντες μάχῃ ἀνέστειλαν πρὸς τὰ
                        μεσημβρινὰ καὶ ἑσπέρια αὐτῆς καὶ ἀντὶ σικανίας σικελίαν τὴν νῆσον ἐποίησαν
                        καλεῖσθαι, καὶ τὰ κράτιστα τῆς γῆς ᾤκησαν ἔχοντες, ἐπεὶ διέβησαν, ἔτη ἐγγὺς
                        τριακόσια πρὶν ἕλληνας ἐς σικελίαν ἐλθεῖν· ἔτι δὲ καὶ νῦν τὰ μέσα καὶ τὰ
                        πρὸς βορρᾶν τῆς νήσου ἔχουσιν. ᾤκουν δὲ καὶ φοίνικες περὶ πᾶσαν μὲν τὴν
                        σικελίαν ἄκρας τε ἐπὶ τῇ θαλάσσῃ ἀπολαβόντες καὶ τὰ ἐπικείμενα νησίδια
                        ἐμπορίας ἕνεκεν τῆς πρὸς τοὺς σικελούς· ἐπειδὴ δὲ οἱ ἕλληνες πολλοὶ κατὰ
                        θάλασσαν ἐπεσέπλεον, ἐκλιπόντες τὰ πλείω μοτύην καὶ σολόεντα καὶ πάνορμον
                        ἐγγὺς τῶν ἐλύμων ξυνοικήσαντες ἐνέμοντο, ξυμμαχίᾳ τε πίσυνοι τῇ τῶν ἐλύμων,
                        καὶ ὅτι ἐντεῦθεν ἐλάχιστον πλοῦν καρχηδὼν σικελίας ἀπέχει. βάρβαροι μὲν οὖν
                        τοσοίδε σικελίαν καὶ οὕτως ᾤκησαν.</p>
                </div>
                <div
                    n="3"
                    type="chapter">
                    <p>ἑλλήνων δὲ πρῶτοι χαλκιδῆς ἐξ εὐβοίας πλεύσαντες μετὰ θουκλέους οἰκιστοῦ
                        νάξον ᾤκισαν, καὶ ἀπόλλωνος ἀρχηγέτου βωμὸν ὅστις νῦν ἔξω τῆς πόλεώς ἐστιν
                        ἱδρύσαντο, ἐφ᾽ ᾧ, ὅταν ἐκ σικελίας θεωροὶ πλέωσι, πρῶτον θύουσιν. συρακούσας
                        δὲ τοῦ ἐχομένου ἔτους ἀρχίας τῶν ἡρακλειδῶν ἐκ κορίνθου ᾤκισε, σικελοὺς
                        ἐξελάσας πρῶτον ἐκ τῆς νήσου ἐν ᾗ νῦν οὐκέτι περικλυζομένῃ ἡ πόλις ἡ ἐντός
                        ἐστιν· ὕστερον δὲ χρόνῳ καὶ ἡ ἔξω προστειχισθεῖσα πολυάνθρωπος ἐγένετο.
                        θουκλῆς δὲ καὶ οἱ χαλκιδῆς ἐκ νάξου ὁρμηθέντες ἔτει πέμπτῳ μετὰ συρακούσας
                        οἰκισθείσας λεοντίνους τε πολέμῳ τοὺς σικελοὺς ἐξελάσαντες οἰκίζουσι, καὶ
                        μετ᾽ αὐτοὺς κατάνην· οἰκιστὴν δὲ αὐτοὶ καταναῖοι ἐποιήσαντο εὔαρχον.</p>
                </div>
                <div
                    n="4"
                    type="chapter">
                    <p>κατὰ δὲ τὸν αὐτὸν χρόνον καὶ λάμις ἐκ μεγάρων ἀποικίαν ἄγων ἐς σικελίαν
                        ἀφίκετο, καὶ ὑπὲρ παντακύου τε ποταμοῦ τρώτιλόν τι ὄνομα χωρίον οἰκίσας, καὶ
                        ὕστερον αὐτόθεν τοῖς χαλκιδεῦσιν ἐς λεοντίνους ὀλίγον χρόνον ξυμπολιτεύσας
                        καὶ ὑπὸ αὐτῶν ἐκπεσὼν καὶ θάψον οἰκίσας αὐτὸς μὲν ἀποθνῄσκει, οἱ δ᾽ ἄλλοι ἐκ
                        τῆς θάψου ἀναστάντες ὕβλωνος βασιλέως σικελοῦ προδόντος τὴν χώραν καὶ
                        καθηγησαμένου μεγαρέας ᾤκισαν τοὺς ὑβλαίους κληθέντας. καὶ ἔτη οἰκήσαντες
                        πέντε καὶ τεσσαράκοντα καὶ διακόσια ὑπὸ γέλωνος τυράννου συρακοσίων
                        ἀνέστησαν ἐκ τῆς πόλεως καὶ χώρας. πρὶν δὲ ἀναστῆναι, ἔτεσιν ὕστερον ἑκατὸν
                        ἢ αὐτοὺς οἰκίσαι, πάμιλλον πέμψαντες σελινοῦντα κτίζουσι, καὶ ἐκ μεγάρων τῆς
                        μητροπόλεως οὔσης αὐτοῖς ἐπελθὼν ξυγκατῴκισεν. γέλαν δὲ ἀντίφημος ἐκ ῥόδου
                        καὶ ἔντιμος ἐκ κρήτης ἐποίκους ἀγαγόντες κοινῇ ἔκτισαν, ἔτει πέμπτῳ καὶ
                        τεσσαρακοστῷ μετὰ συρακουσῶν οἴκισιν. καὶ τῇ μὲν πόλει ἀπὸ τοῦ γέλα ποταμοῦ
                        τοὔνομα ἐγένετο, τὸ δὲ χωρίον οὗ νῦν ἡ πόλις ἐστὶ καὶ ὃ πρῶτον ἐτειχίσθη
                        λίνδιοι καλεῖται· νόμιμα δὲ δωρικὰ ἐτέθη αὐτοῖς. ἔτεσι δὲ ἐγγύτατα ὀκτὼ καὶ
                        ἑκατὸν μετὰ τὴν σφετέραν οἴκισιν γελῷοι ἀκράγαντα ᾤκισαν, τὴν μὲν πόλιν ἀπὸ
                        τοῦ ἀκράγαντος ποταμοῦ ὀνομάσαντες, οἰκιστὰς δὲ ποιήσαντες ἀριστόνουν καὶ
                        πυστίλον, νόμιμα δὲ τὰ γελῴων δόντες. ζάγκλη δὲ τὴν μὲν ἀρχὴν ἀπὸ κύμης τῆς
                        ἐν ὀπικίᾳ χαλκιδικῆς πόλεως λῃστῶν ἀφικομένων ᾠκίσθη, ὕστερον δὲ καὶ ἀπὸ
                        χαλκίδος καὶ τῆς ἄλλης εὐβοίας πλῆθος ἐλθὸν ξυγκατενείμαντο τὴν γῆν· καὶ
                        οἰκισταὶ περιήρης καὶ κραταιμένης ἐγένοντο αὐτῆς, ὁ μὲν ἀπὸ κύμης, ὁ δὲ ἀπὸ
                        χαλκίδος. ὄνομα δὲ τὸ μὲν πρῶτον ζάγκλη ἦν ὑπὸ τῶν σικελῶν κληθεῖσα, ὅτι
                        δρεπανοειδὲς τὴν ἰδέαν τὸ χωρίον ἐστί<add>τὸ δὲ δρέπανον οἱ σικελοὶ ζάγκλον
                            καλοῦσιν</add>, ὕστερον δ᾽ αὐτοὶ μὲν ὑπὸ σαμίων καὶ ἄλλων ἰώνων
                        ἐκπίπτουσιν, οἳ μήδους φεύγοντες προσέβαλον σικελίᾳ, τοὺς δὲ σαμίους
                        ἀναξίλας ῥηγίνων τύραννος οὐ πολλῷ ὕστερον ἐκβαλὼν καὶ τὴν πόλιν αὐτὸς
                        ξυμμείκτων ἀνθρώπων οἰκίσας μεσσήνην ἀπὸ τῆς ἑαυτοῦ τὸ ἀρχαῖον πατρίδος
                        ἀντωνόμασεν.</p>
                </div>
                <div
                    n="5"
                    type="chapter">
                    <p>καὶ ἱμέρα ἀπὸ ζάγκλης ᾠκίσθη ὑπὸ εὐκλείδου καὶ σίμου καὶ σάκωνος, καὶ
                        χαλκιδῆς μὲν οἱ πλεῖστοι ἦλθον ἐς τὴν ἀποικίαν, ξυνῴκισαν δὲ αὐτοῖς καὶ ἐκ
                        συρακουσῶν φυγάδες στάσει νικηθέντες, οἱ μυλητίδαι καλούμενοι· καὶ φωνὴ μὲν
                        μεταξὺ τῆς τε χαλκιδέων καὶ δωρίδος ἐκράθη, νόμιμα δὲ τὰ χαλκιδικὰ
                        ἐκράτησεν. ἄκραι δὲ καὶ κασμέναι ὑπὸ συρακοσίων ᾠκίσθησαν, ἄκραι μὲν
                        ἑβδομήκοντα ἔτεσι μετὰ συρακούσας, κασμέναι δ᾽ ἐγγὺς εἴκοσι μετὰ ἄκρας. καὶ
                        καμάρινα τὸ πρῶτον ὑπὸ συρακοσίων ᾠκίσθη, ἔτεσιν ἐγγύτατα πέντε καὶ
                        τριάκοντα καὶ ἑκατὸν μετὰ συρακουσῶν κτίσιν· οἰκισταὶ δὲ ἐγένοντο αὐτῆς
                        δάσκων καὶ μενέκωλος. ἀναστάτων δὲ καμαριναίων γενομένων πολέμῳ ὑπὸ
                        συρακοσίων δι᾽ ἀπόστασιν, χρόνῳ ἱπποκράτης ὕστερον γέλας τύραννος, λύτρα
                        ἀνδρῶν συρακοσίων αἰχμαλώτων λαβὼν τὴν γῆν τὴν καμαριναίων, αὐτὸς οἰκιστὴς
                        γενόμενος κατῴκισε καμάριναν. καὶ αὖθις ὑπὸ γέλωνος ἀνάστατος γενομένη τὸ
                        τρίτον κατῳκίσθη ὑπὸ γελῴων.</p>
                </div>
                <div
                    n="6"
                    type="chapter">
                    <p>τοσαῦτα ἔθνη ἑλλήνων καὶ βαρβάρων σικελίαν ᾤκει, καὶ ἐπὶ τοσήνδε οὖσαν αὐτὴν
                        οἱ ἀθηναῖοι στρατεύειν ὥρμηντο, ἐφιέμενοι μὲν τῇ ἀληθεστάτῃ προφάσει τῆς
                        πάσης ἄρξαι, βοηθεῖν δὲ ἅμα εὐπρεπῶς βουλόμενοι τοῖς ἑαυτῶν ξυγγενέσι καὶ
                        τοῖς προσγεγενημένοις ξυμμάχοις. μάλιστα δ᾽ αὐτοὺς ἐξώρμησαν
                            ἐγεσταίων<add>τε</add>πρέσβεις παρόντες καὶ προθυμότερον ἐπικαλούμενοι.
                        ὅμοροι γὰρ ὄντες τοῖς σελινουντίοις ἐς πόλεμον καθέστασαν περί τε γαμικῶν
                        τινῶν καὶ περὶ γῆς ἀμφισβητήτου, καὶ οἱ σελινούντιοι συρακοσίους ἐπαγόμενοι
                        ξυμμάχους κατεῖργον αὐτοὺς τῷ πολέμῳ καὶ κατὰ γῆν καὶ κατὰ θάλασσαν· ὥστε
                        τὴν γενομένην ἐπὶ λάχητος καὶ τοῦ προτέρου πολέμου λεοντίνων οἱ ἐγεσταῖοι
                        ξυμμαχίαν ἀναμιμνῄσκοντες τοὺς ἀθηναίους ἐδέοντο σφίσι ναῦς πέμψαντας
                        ἐπαμῦναι, λέγοντες ἄλλα τε πολλὰ καὶ κεφάλαιον, εἰ συρακόσιοι λεοντίνους τε
                        ἀναστήσαντες ἀτιμώρητοι γενήσονται καὶ τοὺς λοιποὺς ἔτι ξυμμάχους αὐτῶν
                        διαφθείροντες αὐτοὶ τὴν ἅπασαν δύναμιν τῆς σικελίας σχήσουσι, κίνδυνον εἶναι
                        μή ποτε μεγάλῃ παρασκευῇ δωριῆς τε δωριεῦσι κατὰ τὸ ξυγγενὲς καὶ ἅμα ἄποικοι
                        τοῖς ἐκπέμψασι πελοποννησίοις βοηθήσαντες καὶ τὴν ἐκείνων δύναμιν
                        ξυγκαθέλωσιν· σῶφρον δ᾽ εἶναι μετὰ τῶν ὑπολοίπων ἔτι ξυμμάχων ἀντέχειν τοῖς
                        συρακοσίοις, ἄλλως τε καὶ χρήματα σφῶν παρεξόντων ἐς τὸν πόλεμον ἱκανά. ὧν
                        ἀκούοντες οἱ ἀθηναῖοι ἐν ταῖς ἐκκλησίαις τῶν τε ἐγεσταίων πολλάκις λεγόντων
                        καὶ τῶν ξυναγορευόντων αὐτοῖς ἐψηφίσαντο πρέσβεις πέμψαι πρῶτον ἐς τὴν
                        ἔγεσταν περί τε τῶν χρημάτων σκεψομένους εἰ ὑπάρχει, ὥσπερ φασίν, ἐν τῷ
                        κοινῷ καὶ ἐν τοῖς ἱεροῖς, καὶ τὰ τοῦ πολέμου ἅμα πρὸς τοὺς σελινουντίους ἐν
                        ὅτῳ ἐστὶν εἰσομένους.</p>
                </div>
                <div
                    n="7"
                    type="chapter">
                    <p>καὶ οἱ μὲν πρέσβεις τῶν ἀθηναίων ἀπεστάλησαν ἐς τὴν σικελίαν· λακεδαιμόνιοι
                        δὲ τοῦ αὐτοῦ χειμῶνος καὶ οἱ ξύμμαχοι πλὴν κορινθίων στρατεύσαντες ἐς τὴν
                        ἀργείαν τῆς τε γῆς ἔτεμον οὐ πολλὴν καὶ σῖτον ἀνεκομίσαντό τινα ζεύγη
                        κομίσαντες, καὶ ἐς ὀρνεὰς κατοικίσαντες τοὺς ἀργείων φυγάδας καὶ τῆς ἄλλης
                        στρατιᾶς παρακαταλιπόντες αὐτοῖς ὀλίγους, καὶ σπεισάμενοί τινα χρόνον ὥστε
                        μὴ ἀδικεῖν ὀρνεάτας καὶ ἀργείους τὴν ἀλλήλων, ἀπεχώρησαν τῷ στρατῷ ἐπ᾽
                        οἴκου. ἐλθόντων δὲ ἀθηναίων οὐ πολλῷ ὕστερον ναυσὶ τριάκοντα καὶ ἑξακοσίοις
                        ὁπλίταις, οἱ ἀργεῖοι μετὰ τῶν ἀθηναίων πανστρατιᾷ ἐξελθόντες τοὺς μὲν ἐν
                        ὀρνεαῖς μίαν ἡμέραν ἐπολιόρκουν· ὑπὸ δὲ νύκτα αὐλισαμένου τοῦ στρατεύματος
                        ἄπωθεν ἐκδιδράσκουσιν οἱ ἐκ τῶν ὀρνεῶν. καὶ τῇ ὑστεραίᾳ οἱ ἀργεῖοι ὡς
                        ᾔσθοντο, κατασκάψαντες τὰς ὀρνεὰς ἀνεχώρησαν καὶ οἱ ἀθηναῖοι ὕστερον ταῖς
                        ναυσὶν ἐπ᾽ οἴκου.</p>
                    <p>καὶ ἐς μεθώνην τὴν ὅμορον μακεδονίᾳ ἱππέας κατὰ θάλασσαν κομίσαντες ἀθηναῖοι
                        σφῶν τε αὐτῶν καὶ μακεδόνων τοὺς παρὰ σφίσι φυγάδας ἐκακούργουν τὴν
                        περδίκκου. λακεδαιμόνιοι δὲ πέμψαντες παρὰ χαλκιδέας τοὺς ἐπὶ θρᾴκης,
                        ἄγοντας πρὸς ἀθηναίους δεχημέρους σπονδάς, ξυμπολεμεῖν ἐκέλευον περδίκκᾳ· οἱ
                        δ᾽ οὐκ ἤθελον. καὶ ὁ χειμὼν ἐτελεύτα, καὶ ἕκτον καὶ δέκατον ἔτος ἐτελεύτα τῷ
                        πολέμῳ τῷδε ὃν θουκυδίδης ξυνέγραψεν.</p>
                </div>
                <div
                    n="8"
                    type="chapter">
                    <p>τοῦ δ᾽ ἐπιγιγνομένου θέρους ἅμα ἦρι οἱ τῶν ἀθηναίων πρέσβεις ἧκον ἐκ τῆς
                        σικελίας καὶ οἱ ἐγεσταῖοι μετ᾽ αὐτῶν ἄγοντες ἑξήκοντα τάλαντα ἀσήμου
                        ἀργυρίου ὡς ἐς ἑξήκοντα ναῦς μηνὸς μισθόν, ἃς ἔμελλον δεήσεσθαι πέμπειν. καὶ
                        οἱ ἀθηναῖοι ἐκκλησίαν ποιήσαντες καὶ ἀκούσαντες τῶν τε ἐγεσταίων καὶ τῶν
                        σφετέρων πρέσβεων τά τε ἄλλα ἐπαγωγὰ καὶ οὐκ ἀληθῆ καὶ περὶ τῶν χρημάτων ὡς
                        εἴη ἑτοῖμα ἔν τε τοῖς ἱεροῖς πολλὰ καὶ ἐν τῷ κοινῷ, ἐψηφίσαντο ναῦς ἑξήκοντα
                        πέμπειν ἐς σικελίαν καὶ στρατηγοὺς αὐτοκράτορας ἀλκιβιάδην τε τὸν κλεινίου
                        καὶ νικίαν τὸν νικηράτου καὶ λάμαχον τὸν ξενοφάνους, βοηθοὺς μὲν ἐγεσταίοις
                        πρὸς σελινουντίους, ξυγκατοικίσαι δὲ καὶ λεοντίνους, ἤν τι περιγίγνηται
                        αὐτοῖς τοῦ πολέμου, καὶ τἆλλα τὰ ἐν τῇ σικελίᾳ πρᾶξαι ὅπῃ ἂν γιγνώσκωσιν
                        ἄριστα ἀθηναίοις. μετὰ δὲ τοῦτο ἡμέρᾳ πέμπτῃ ἐκκλησία αὖθις ἐγίγνετο, καθ᾽
                        ὅτι χρὴ τὴν παρασκευὴν ταῖς ναυσὶ τάχιστα γίγνεσθαι, καὶ τοῖς στρατηγοῖς, εἴ
                        του προσδέοιντο, ψηφισθῆναι ἐς τὸν ἔκπλουν. καὶ ὁ νικίας ἀκούσιος μὲν
                        ᾑρημένος ἄρχειν, νομίζων δὲ τὴν πόλιν οὐκ ὀρθῶς βεβουλεῦσθαι, ἀλλὰ προφάσει
                        βραχείᾳ καὶ εὐπρεπεῖ τῆς σικελίας ἁπάσης, μεγάλου ἔργου, ἐφίεσθαι, παρελθὼν
                        ἀποτρέψαι ἐβούλετο, καὶ παρῄνει τοῖς ἀθηναίοις τοιάδε.</p>
                </div>
                <div
                    n="9"
                    type="chapter">
                    <p><quote>ἡ μὲν ἐκκλησία περὶ παρασκευῆς τῆς ἡμετέρας ἥδε ξυνελέγη, καθ᾽ ὅτι χρὴ
                            ἐς σικελίαν ἐκπλεῖν· ἐμοὶ μέντοι δοκεῖ καὶ περὶ αὐτοῦ τούτου ἔτι χρῆναι
                            σκέψασθαι, εἰ ἄμεινόν ἐστιν ἐκπέμπειν τὰς ναῦς, καὶ μὴ οὕτω βραχείᾳ
                            βουλῇ περὶ μεγάλων πραγμάτων ἀνδράσιν ἀλλοφύλοις πειθομένους πόλεμον οὐ
                            προσήκοντα ἄρασθαι. καίτοι ἔγωγε καὶ τιμῶμαι ἐκ τοῦ τοιούτου καὶ ἧσσον
                            ἑτέρων περὶ τῷ ἐμαυτοῦ σώματι ὀρρωδῶ, νομίζων ὁμοίως ἀγαθὸν πολίτην
                            εἶναι ὃς ἂν καὶ τοῦ σώματός τι καὶ τῆς οὐσίας προνοῆται· μάλιστα γὰρ ἂν
                            ὁ τοιοῦτος καὶ τὰ τῆς πόλεως δι᾽ ἑαυτὸν βούλοιτο ὀρθοῦσθαι. ὅμως δὲ οὔτε
                            ἐν τῷ πρότερον χρόνῳ διὰ τὸ προτιμᾶσθαι εἶπον παρὰ γνώμην οὔτε νῦν, ἀλλὰ
                            ᾗ ἂν γιγνώσκω βέλτιστα, ἐρῶ. καὶ πρὸς μὲν τοὺς τρόπους τοὺς ὑμετέρους
                            ἀσθενὴς ἄν μου ὁ λόγος εἴη, εἰ τά τε ὑπάρχοντα σῴζειν παραινοίην καὶ μὴ
                            τοῖς ἑτοίμοις περὶ τῶν ἀφανῶν καὶ μελλόντων κινδυνεύειν· ὡς δὲ οὔτε ἐν
                            καιρῷ σπεύδετε οὔτε ῥᾴδιά ἐστι κατασχεῖν ἐφ᾽ ἃ ὥρμησθε, ταῦτα
                            διδάξω.</quote></p>
                </div>
                <div
                    n="10"
                    type="chapter">
                    <p><quote>φημὶ γὰρ ὑμᾶς πολεμίους πολλοὺς ἐνθάδε ὑπολιπόντας καὶ ἑτέρους
                            ἐπιθυμεῖν ἐκεῖσε πλεύσαντας δεῦρο ἐπαγαγέσθαι. καὶ οἴεσθε ἴσως τὰς
                            γενομένας ὑμῖν σπονδὰς ἔχειν τι βέβαιον, αἳ ἡσυχαζόντων μὲν ὑμῶν ὀνόματι
                            σπονδαὶ ἔσονται<add>οὕτω γὰρ ἐνθένδε τε ἄνδρες ἔπραξαν αὐτὰ καὶ ἐκ τῶν
                                ἐναντίων</add>, σφαλέντων δέ που ἀξιόχρεῳ δυνάμει ταχεῖαν τὴν
                            ἐπιχείρησιν ἡμῖν οἱ ἐχθροὶ ποιήσονται, οἷς πρῶτον μὲν διὰ ξυμφορῶν ἡ
                            ξύμβασις καὶ ἐκ τοῦ αἰσχίονος ἢ ἡμῖν κατ᾽ ἀνάγκην ἐγένετο, ἔπειτα ἐν
                            αὐτῇ ταύτῃ πολλὰ τὰ ἀμφισβητούμενα ἔχομεν. εἰσὶ δ᾽ οἳ οὐδὲ ταύτην πω τὴν
                            ὁμολογίαν ἐδέξαντο, καὶ οὐχ οἱ ἀσθενέστατοι· ἀλλ᾽ οἱ μὲν ἄντικρυς
                            πολεμοῦσιν, οἱ δὲ καὶ διὰ τὸ λακεδαιμονίους ἔτι ἡσυχάζειν δεχημέροις
                            σπονδαῖς καὶ αὐτοὶ κατέχονται. τάχα δ᾽ ἂν ἴσως, εἰ δίχα ἡμῶν τὴν δύναμιν
                            λάβοιεν, ὅπερ νῦν σπεύδομεν, καὶ πάνυ ἂν ξυνεπιθοῖντο μετὰ σικελιωτῶν,
                            οὓς πρὸ πολλῶν ἂν ἐτιμήσαντο ξυμμάχους γενέσθαι ἐν τῷ πρὶν χρόνῳ. ὥστε
                            χρὴ σκοπεῖν τινὰ αὐτὰ καὶ μὴ μετεώρῳ τε<add>τῇ</add>πόλει ἀξιοῦν
                            κινδυνεύειν καὶ ἀρχῆς ἄλλης ὀρέγεσθαι πρὶν ἣν ἔχομεν βεβαιωσώμεθα, εἰ
                            χαλκιδῆς γε οἱ ἐπὶ θρᾴκης ἔτη τοσαῦτα ἀφεστῶτες ἀφ᾽ ἡμῶν ἔτι ἀχείρωτοί
                            εἰσι καὶ ἄλλοι τινὲς κατὰ τὰς ἠπείρους ἐνδοιαστῶς ἀκροῶνται. ἡμεῖς δὲ
                            ἐγεσταίοις δὴ οὖσι ξυμμάχοις ὡς ἀδικουμένοις ὀξέως βοηθοῦμεν· ὑφ᾽ ὧν δ᾽
                            αὐτοὶ πάλαι ἀφεστώτων ἀδικούμεθα, ἔτι μέλλομεν ἀμύνεσθαι.</quote></p>
                </div>
                <div
                    n="11"
                    type="chapter">
                    <p><quote>καίτοι τοὺς μὲν κατεργασάμενοι κἂν κατάσχοιμεν· τῶν δ᾽ εἰ καὶ
                            κρατήσαιμεν, διὰ πολλοῦ γε καὶ πολλῶν ὄντων χαλεπῶς ἂν ἄρχειν δυναίμεθα.
                            ἀνόητον δ᾽ ἐπὶ τοιούτους ἰέναι ὧν κρατήσας τε μὴ κατασχήσει τις καὶ μὴ
                            κατορθώσας μὴ ἐν τῷ ὁμοίῳ καὶ πρὶν ἐπιχειρῆσαι ἔσται. σικελιῶται δ᾽ ἄν
                            μοι δοκοῦσιν, ὥς γε νῦν ἔχουσι, καὶ ἔτι ἂν ἧσσον δεινοὶ ἡμῖν γενέσθαι,
                            εἰ ἄρξειαν αὐτῶν συρακόσιοι· ὅπερ οἱ ἐγεσταῖοι μάλιστα ἡμᾶς ἐκφοβοῦσιν.
                            νῦν μὲν γὰρ κἂν ἔλθοιεν ἴσως λακεδαιμονίων ἕκαστοι χάριτι, ἐκείνως δ᾽
                            οὐκ εἰκὸς ἀρχὴν ἐπὶ ἀρχὴν στρατεῦσαι· ᾧ γὰρ ἂν τρόπῳ τὴν ἡμετέραν μετὰ
                            πελοποννησίων ἀφέλωνται, εἰκὸς ὑπὸ τῶν αὐτῶν καὶ τὴν σφετέραν διὰ τοῦ
                            αὐτοῦ καθαιρεθῆναι. ἡμᾶς δ᾽ ἂν οἱ ἐκεῖ ἕλληνες μάλιστα μὲν ἐκπεπληγμένοι
                            εἶεν εἰ μὴ ἀφικοίμεθα, ἔπειτα δὲ καὶ εἰ δείξαντες τὴν δύναμιν δι᾽ ὀλίγου
                            ἀπέλθοιμεν· τὰ γὰρ διὰ πλείστου πάντες ἴσμεν θαυμαζόμενα καὶ τὰ πεῖραν
                            ἥκιστα τῆς δόξης δόντα. εἰ δὲ σφαλείημέν τι, τάχιστ᾽ ἂν ὑπεριδόντες μετὰ
                            τῶν ἐνθάδε ἐπιθοῖντο. ὅπερ νῦν ὑμεῖς ὦ ἀθηναῖοι ἐς λακεδαιμονίους καὶ
                            τοὺς ξυμμάχους πεπόνθατε· διὰ τὸ παρὰ γνώμην αὐτῶν πρὸς ἃ ἐφοβεῖσθε τὸ
                            πρῶτον περιγεγενῆσθαι, καταφρονήσαντες ἤδη καὶ σικελίας ἐφίεσθε. χρὴ δὲ
                            μὴ πρὸς τὰς τύχας τῶν ἐναντίων ἐπαίρεσθαι, ἀλλὰ τὰς διανοίας κρατήσαντας
                            θαρσεῖν, μηδὲ λακεδαιμονίους ἄλλο τι ἡγήσασθαι ἢ διὰ τὸ αἰσχρὸν σκοπεῖν
                            ὅτῳ τρόπῳ ἔτι καὶ νῦν, ἢν δύνωνται, σφήλαντες ἡμᾶς τὸ σφέτερον ἀπρεπὲς
                            εὖ θήσονται, ὅσῳ καὶ περὶ πλείστου καὶ διὰ πλείστου δόξαν ἀρετῆς
                            μελετῶσιν. ὥστε οὐ περὶ τῶν ἐν σικελίᾳ ἐγεσταίων ἡμῖν, ἀνδρῶν βαρβάρων,
                            ὁ ἀγών, εἰ σωφρονοῦμεν, ἀλλ᾽ ὅπως πόλιν δι᾽ ὀλιγαρχίας ἐπιβουλεύουσαν
                            ὀξέως φυλαξόμεθα.</quote></p>
                </div>
                <div
                    n="12"
                    type="chapter">
                    <p><quote>καὶ μεμνῆσθαι χρὴ ἡμᾶς ὅτι νεωστὶ ἀπὸ νόσου μεγάλης καὶ πολέμου βραχύ
                            τι λελωφήκαμεν, ὥστε καὶ χρήμασι καὶ τοῖς σώμασιν ηὐξῆσθαι· καὶ ταῦτα
                            ὑπὲρ ἡμῶν δίκαιον ἐνθάδε εἶναι ἀναλοῦν, καὶ μὴ ὑπὲρ ἀνδρῶν φυγάδων τῶνδε
                            ἐπικουρίας δεομένων, οἷς τό τε ψεύσασθαι καλῶς χρήσιμον καὶ τῷ τοῦ πέλας
                            κινδύνῳ, αὐτοὺς λόγους μόνον παρασχομένους, ἢ κατορθώσαντας χάριν μὴ
                            ἀξίαν εἰδέναι ἢ πταίσαντάς που τοὺς φίλους ξυναπολέσαι. εἴ τέ τις ἄρχειν
                            ἄσμενος αἱρεθεὶς παραινεῖ ὑμῖν ἐκπλεῖν, τὸ ἑαυτοῦ μόνον σκοπῶν, ἄλλως τε
                            καὶ νεώτερος ὢν ἔτι ἐς τὸ ἄρχειν, ὅπως θαυμασθῇ μὲν ἀπὸ τῆς ἱπποτροφίας,
                            διὰ δὲ πολυτέλειαν καὶ ὠφεληθῇ τι ἐκ τῆς ἀρχῆς, μηδὲ τούτῳ ἐμπαράσχητε
                            τῷ τῆς πόλεως κινδύνῳ ἰδίᾳ ἐλλαμπρύνεσθαι, νομίσατε δὲ τοὺς τοιούτους τὰ
                            μὲν δημόσια ἀδικεῖν, τὰ δὲ ἴδια ἀναλοῦν, καὶ τὸ πρᾶγμα μέγα εἶναι καὶ μὴ
                            οἷον νεωτέρῳ βουλεύσασθαί τε καὶ ὀξέως μεταχειρίσαι.</quote></p>
                </div>
                <div
                    n="13"
                    type="chapter">
                    <p><quote>οὓς ἐγὼ ὁρῶν νῦν ἐνθάδε τῷ αὐτῷ ἀνδρὶ παρακελευστοὺς καθημένους
                            φοβοῦμαι, καὶ τοῖς πρεσβυτέροις ἀντιπαρακελεύομαι μὴ καταισχυνθῆναι, εἴ
                            τῴ τις παρακάθηται τῶνδε, ὅπως μὴ δόξει, ἐὰν μὴ ψηφίζηται πολεμεῖν,
                            μαλακὸς εἶναι, μηδ᾽, ὅπερ ἂν αὐτοὶ πάθοιεν, δυσέρωτας εἶναι τῶν ἀπόντων,
                            γνόντας ὅτι ἐπιθυμίᾳ μὲν ἐλάχιστα κατορθοῦνται, προνοίᾳ δὲ πλεῖστα, ἀλλ᾽
                            ὑπὲρ τῆς πατρίδος ὡς μέγιστον δὴ τῶν πρὶν κίνδυνον ἀναρριπτούσης
                            ἀντιχειροτονεῖν, καὶ ψηφίζεσθαι τοὺς μὲν σικελιώτας οἷσπερ νῦν ὅροις
                            χρωμένους πρὸς ἡμᾶς, οὐ μεμπτοῖς, τῷ τε ἰονίῳ κόλπῳ παρὰ γῆν ἤν τις
                            πλέῃ, καὶ τῷ σικελικῷ διὰ πελάγους, τὰ αὑτῶν νεμομένους καθ᾽ αὑτοὺς καὶ
                            ξυμφέρεσθαι· τοῖς δ᾽ ἐγεσταίοις ἰδίᾳ εἰπεῖν, ἐπειδὴ ἄνευ ἀθηναίων καὶ
                            ξυνῆψαν πρὸς σελινουντίους τὸ πρῶτον πόλεμον, μετὰ σφῶν αὐτῶν καὶ
                            καταλύεσθαι· καὶ τὸ λοιπὸν ξυμμάχους μὴ ποιεῖσθαι ὥσπερ εἰώθαμεν, οἷς
                            κακῶς μὲν πράξασιν ἀμυνοῦμεν, ὠφελίας δ᾽ αὐτοὶ δεηθέντες οὐ
                            τευξόμεθα.</quote></p>
                </div>
                <div
                    n="14"
                    type="chapter">
                    <p><quote>καὶ σύ, ὦ πρύτανι, ταῦτα, εἴπερ ἡγεῖ σοι προσήκειν κήδεσθαί τε τῆς
                            πόλεως καὶ βούλει γενέσθαι πολίτης ἀγαθός, ἐπιψήφιζε καὶ γνώμας προτίθει
                            αὖθις ἀθηναίοις, νομίσας, εἰ ὀρρωδεῖς τὸ ἀναψηφίσαι, τὸ μὲν λύειν τοὺς
                            νόμους μὴ μετὰ τοσῶνδ᾽ ἂν μαρτύρων αἰτίαν σχεῖν, τῆς δὲ
                                πόλεως<add>κακῶς</add>βουλευσαμένης ἰατρὸς ἂν γενέσθαι, καὶ τὸ καλῶς
                            ἄρξαι τοῦτ᾽ εἶναι, ὃς ἂν τὴν πατρίδα ὠφελήσῃ ὡς πλεῖστα ἢ ἑκὼν εἶναι
                            μηδὲν βλάψῃ.</quote></p>
                </div>
                <div
                    n="15"
                    type="chapter">
                    <p>ὁ μὲν νικίας τοιαῦτα εἶπε, τῶν δὲ ἀθηναίων παριόντες οἱ μὲν πλεῖστοι
                        στρατεύειν παρῄνουν καὶ τὰ ἐψηφισμένα μὴ λύειν, οἱ δέ τινες καὶ ἀντέλεγον.
                        ἐνῆγε δὲ προθυμότατα τὴν στρατείαν ἀλκιβιάδης ὁ κλεινίου, βουλόμενος τῷ τε
                        νικίᾳ ἐναντιοῦσθαι, ὢν καὶ ἐς τἆλλα διάφορος τὰ πολιτικὰ καὶ ὅτι αὐτοῦ
                        διαβόλως ἐμνήσθη, καὶ μάλιστα στρατηγῆσαί τε ἐπιθυμῶν καὶ ἐλπίζων σικελίαν
                        τε δι᾽ αὐτοῦ καὶ καρχηδόνα λήψεσθαι καὶ τὰ ἴδια ἅμα εὐτυχήσας χρήμασί τε καὶ
                        δόξῃ ὠφελήσειν. ὢν γὰρ ἐν ἀξιώματι ὑπὸ τῶν ἀστῶν, ταῖς ἐπιθυμίαις μείζοσιν ἢ
                        κατὰ τὴν ὑπάρχουσαν οὐσίαν ἐχρῆτο ἔς τε τὰς ἱπποτροφίας καὶ τὰς ἄλλας
                        δαπάνας· ὅπερ καὶ καθεῖλεν ὕστερον τὴν τῶν ἀθηναίων πόλιν οὐχ ἥκιστα.
                        φοβηθέντες γὰρ αὐτοῦ οἱ πολλοὶ τὸ μέγεθος τῆς τε κατὰ τὸ ἑαυτοῦ σῶμα
                        παρανομίας ἐς τὴν δίαιταν καὶ τῆς διανοίας ὧν καθ᾽ ἓν ἕκαστον ἐν ὅτῳ
                        γίγνοιτο ἔπρασσεν, ὡς τυραννίδος ἐπιθυμοῦντι πολέμιοι καθέστασαν, καὶ
                        δημοσίᾳ κράτιστα διαθέντι τὰ τοῦ πολέμου ἰδίᾳ ἕκαστοι τοῖς ἐπιτηδεύμασιν
                        αὐτοῦ ἀχθεσθέντες, καὶ ἄλλοις ἐπιτρέψαντες, οὐ διὰ μακροῦ ἔσφηλαν τὴν πόλιν.
                        τότε δ᾽ οὖν παρελθὼν τοῖς ἀθηναίοις παρῄνει τοιάδε.</p>
                </div>
                <div
                    n="16"
                    type="chapter">
                    <p><quote>καὶ προσήκει μοι μᾶλλον ἑτέρων, ὦ ἀθηναῖοι, ἄρχειν<add>ἀνάγκη γὰρ
                                ἐντεῦθεν ἄρξασθαι, ἐπειδή μου νικίας καθήψατο</add>, καὶ ἄξιος ἅμα
                            νομίζω εἶναι. ὧν γὰρ πέρι ἐπιβόητός εἰμι, τοῖς μὲν προγόνοις μου καὶ
                            ἐμοὶ δόξαν φέρει ταῦτα, τῇ δὲ πατρίδι καὶ ὠφελίαν. οἱ γὰρ ἕλληνες καὶ
                            ὑπὲρ δύναμιν μείζω ἡμῶν τὴν πόλιν ἐνόμισαν τῷ ἐμῷ διαπρεπεῖ τῆς
                            ὀλυμπίαζε θεωρίας, πρότερον ἐλπίζοντες αὐτὴν καταπεπολεμῆσθαι, διότι
                            ἅρματα μὲν ἑπτὰ καθῆκα, ὅσα οὐδείς πω ἰδιώτης πρότερον, ἐνίκησα δὲ καὶ
                            δεύτερος καὶ τέταρτος ἐγενόμην καὶ τἆλλα ἀξίως τῆς νίκης παρεσκευασάμην.
                            νόμῳ μὲν γὰρ τιμὴ τὰ τοιαῦτα, ἐκ δὲ τοῦ δρωμένου καὶ δύναμις ἅμα
                            ὑπονοεῖται. καὶ ὅσα αὖ ἐν τῇ πόλει χορηγίαις ἢ ἄλλῳ τῳ λαμπρύνομαι, τοῖς
                            μὲν ἀστοῖς φθονεῖται φύσει, πρὸς δὲ τοὺς ξένους καὶ αὕτη ἰσχὺς φαίνεται.
                            καὶ οὐκ ἄχρηστος ἥδ᾽ ἡ ἄνοια, ὃς ἂν τοῖς ἰδίοις τέλεσι μὴ ἑαυτὸν μόνον
                            ἀλλὰ καὶ τὴν πόλιν ὠφελῇ. οὐδέ γε ἄδικον ἐφ᾽ ἑαυτῷ μέγα φρονοῦντα μὴ
                            ἴσον εἶναι, ἐπεὶ καὶ ὁ κακῶς πράσσων πρὸς οὐδένα τῆς ξυμφορᾶς ἰσομοιρεῖ·
                            ἀλλ᾽ ὥσπερ δυστυχοῦντες οὐ προσαγορευόμεθα, ἐν τῷ ὁμοίῳ τις ἀνεχέσθω καὶ
                            ὑπὸ τῶν εὐπραγούντων ὑπερφρονούμενος, ἢ τὰ ἴσα νέμων τὰ ὁμοῖα
                            ἀνταξιούτω. οἶδα δὲ τοὺς τοιούτους, καὶ ὅσοι ἔν τινος λαμπρότητι
                            προέσχον, ἐν μὲν τῷ καθ᾽ αὑτοὺς βίῳ λυπηροὺς ὄντας, τοῖς ὁμοίοις μὲν
                            μάλιστα, ἔπειτα δὲ καὶ τοῖς ἄλλοις ξυνόντας, τῶν δὲ ἔπειτα ἀνθρώπων
                            προσποίησίν τε ξυγγενείας τισὶ καὶ μὴ οὖσαν καταλιπόντας, καὶ ἧς ἂν ὦσι
                            πατρίδος, ταύτῃ αὔχησιν ὡς οὐ περὶ ἀλλοτρίων οὐδ᾽ ἁμαρτόντων, ἀλλ᾽ ὡς
                            περὶ σφετέρων τε καὶ καλὰ πραξάντων. ὧν ἐγὼ ὀρεγόμενος καὶ διὰ ταῦτα τὰ
                            ἴδια ἐπιβοώμενος τὰ δημόσια σκοπεῖτε εἴ του χεῖρον μεταχειρίζω.
                            πελοποννήσου γὰρ τὰ δυνατώτατα ξυστήσας ἄνευ μεγάλου ὑμῖν κινδύνου καὶ
                            δαπάνης λακεδαιμονίους ἐς μίαν ἡμέραν κατέστησα ἐν μαντινείᾳ περὶ τῶν
                            ἁπάντων ἀγωνίσασθαι· ἐξ οὗ καὶ περιγενόμενοι τῇ μάχῃ οὐδέπω καὶ νῦν
                            βεβαίως θαρσοῦσιν.</quote></p>
                </div>
                <div
                    n="17"
                    type="chapter">
                    <p><quote>καὶ ταῦτα ἡ ἐμὴ νεότης καὶ ἄνοια παρὰ φύσιν δοκοῦσα εἶναι ἐς τὴν
                            πελοποννησίων δύναμιν λόγοις τε πρέπουσιν ὡμίλησε καὶ ὀργῇ πίστιν
                            παρασχομένη ἔπεισεν. καὶ νῦν μὴ πεφόβησθε αὐτήν, ἀλλ᾽ ἕως ἐγώ τε ἔτι
                            ἀκμάζω μετ᾽ αὐτῆς καὶ ὁ νικίας εὐτυχὴς δοκεῖ εἶναι, ἀποχρήσασθε τῇ
                            ἑκατέρου ἡμῶν ὠφελίᾳ. καὶ τὸν ἐς τὴν σικελίαν πλοῦν μὴ μεταγιγνώσκετε ὡς
                            ἐπὶ μεγάλην δύναμιν ἐσόμενον. ὄχλοις τε γὰρ ξυμμείκτοις πολυανδροῦσιν αἱ
                            πόλεις καὶ ῥᾳδίας ἔχουσι τῶν πολιτῶν τὰς μεταβολὰς καὶ ἐπιδοχάς. καὶ
                            οὐδεὶς δι᾽ αὐτὸ ὡς περὶ οἰκείας πατρίδος οὔτε τὰ περὶ τὸ σῶμα ὅπλοις
                            ἐξήρτυται οὔτε τὰ ἐν τῇ χώρᾳ νομίμοις κατασκευαῖς· ὅτι δὲ ἕκαστος ἢ ἐκ
                            τοῦ λέγων πείθειν οἴεται ἢ στασιάζων ἀπὸ τοῦ κοινοῦ λαβὼν ἄλλην γῆν, μὴ
                            κατορθώσας, οἰκήσειν, ταῦτα ἑτοιμάζεται. καὶ οὐκ εἰκὸς τὸν τοιοῦτον
                            ὅμιλον οὔτε λόγου μιᾷ γνώμῃ ἀκροᾶσθαι οὔτε ἐς τὰ ἔργα κοινῶς τρέπεσθαι·
                            ταχὺ δ᾽ ἂν ὡς ἕκαστοι, εἴ τι καθ᾽ ἡδονὴν λέγοιτο, προσχωροῖεν, ἄλλως τε
                            καὶ εἰ στασιάζουσιν, ὥσπερ πυνθανόμεθα. καὶ μὴν οὐδ᾽ ὁπλῖται οὔτ᾽
                            ἐκείνοις ὅσοιπερ κομποῦνται, οὔτε οἱ ἄλλοι ἕλληνες διεφάνησαν τοσοῦτοι
                            ὄντες ὅσους ἕκαστοι σφᾶς αὐτοὺς ἠρίθμουν, ἀλλὰ μέγιστον δὴ αὐτοὺς
                            ἐψευσμένη ἡ ἑλλὰς μόλις ἐν τῷδε τῷ πολέμῳ ἱκανῶς ὡπλίσθη. τά τε οὖν
                            ἐκεῖ, ἐξ ὧν ἐγὼ ἀκοῇ αἰσθάνομαι, τοιαῦτα καὶ ἔτι εὐπορώτερα
                                    ἔσται<add>βαρβάρους<add>τε</add>γὰρ πολλοὺς ἕξομεν οἳ συρακοσίων
                                μίσει ξυνεπιθήσονται αὐτοῖς</add>καὶ τὰ ἐνθάδε οὐκ ἐπικωλύσει, ἢν
                            ὑμεῖς ὀρθῶς βουλεύησθε. οἱ γὰρ πατέρες ἡμῶν τοὺς αὐτοὺς τούτους οὕσπερ
                            νῦν φασὶ πολεμίους ὑπολείποντας ἂν ἡμᾶς πλεῖν καὶ προσέτι τὸν μῆδον
                            ἐχθρὸν ἔχοντες τὴν ἀρχὴν ἐκτήσαντο, οὐκ ἄλλῳ τινὶ ἢ τῇ περιουσίᾳ τοῦ
                            ναυτικοῦ ἰσχύοντες. καὶ νῦν οὔτε ἀνέλπιστοί πω μᾶλλον πελοποννήσιοι ἐς
                            ἡμᾶς ἐγένοντο, εἴ τε καὶ πάνυ ἔρρωνται, τὸ μὲν ἐς τὴν γῆν ἡμῶν
                            ἐσβάλλειν, κἂν μὴ ἐκπλεύσωμεν, ἱκανοί εἰσι, τῷ δὲ ναυτικῷ οὐκ ἂν
                            δύναιντο βλάπτειν· ὑπόλοιπον γὰρ ἡμῖν ἐστὶν ἀντίπαλον
                        ναυτικόν.</quote></p>
                </div>
                <div
                    n="18"
                    type="chapter">
                    <p><quote>ὥστε τί ἂν λέγοντες εἰκὸς ἢ αὐτοὶ ἀποκνοῖμεν ἢ πρὸς τοὺς ἐκεῖ
                            ξυμμάχους σκηπτόμενοι μὴ βοηθοῖμεν; οἷς χρεών, ἐπειδή γε καὶ
                            ξυνωμόσαμεν, ἐπαμύνειν, καὶ μὴ ἀντιτιθέναι ὅτι οὐδὲ ἐκεῖνοι ἡμῖν. οὐ γὰρ
                            ἵνα δεῦρο ἀντιβοηθῶσι προσεθέμεθα αὐτούς, ἀλλ᾽ ἵνα τοῖς ἐκεῖ ἐχθροῖς
                            ἡμῶν λυπηροὶ ὄντες δεῦρο κωλύωσιν αὐτοὺς ἐπιέναι. τήν τε ἀρχὴν οὕτως
                            ἐκτησάμεθα καὶ ἡμεῖς καὶ ὅσοι δὴ ἄλλοι ἦρξαν, παραγιγνόμενοι προθύμως
                            τοῖς αἰεὶ ἢ βαρβάροις ἢ ἕλλησιν ἐπικαλουμένοις, ἐπεὶ εἴ γε ἡσυχάζοιεν
                            πάντες ἢ φυλοκρινοῖεν οἷς χρεὼν βοηθεῖν, βραχὺ ἄν τι προσκτώμενοι αὐτῇ
                            περὶ αὐτῆς ἂν ταύτης μᾶλλον κινδυνεύοιμεν. τὸν γὰρ προύχοντα οὐ μόνον
                            ἐπιόντα τις ἀμύνεται, ἀλλὰ καὶ ὅπως μὴ ἔπεισι προκαταλαμβάνει. καὶ οὐκ
                            ἔστιν ἡμῖν ταμιεύεσθαι ἐς ὅσον βουλόμεθα ἄρχειν, ἀλλ᾽ ἀνάγκη, ἐπειδήπερ
                            ἐν τῷδε καθέσταμεν, τοῖς μὲν ἐπιβουλεύειν, τοὺς δὲ μὴ ἀνιέναι, διὰ τὸ
                            ἀρχθῆναι ἂν ὑφ᾽ ἑτέρων αὐτοῖς κίνδυνον εἶναι, εἰ μὴ αὐτοὶ ἄλλων
                            ἄρχοιμεν. καὶ οὐκ ἐκ τοῦ αὐτοῦ ἐπισκεπτέον ὑμῖν τοῖς ἄλλοις τὸ ἥσυχον,
                            εἰ μὴ καὶ τὰ ἐπιτηδεύματα ἐς τὸ ὁμοῖον μεταλήψεσθε.</quote></p>
                    <p><quote>λογισάμενοι οὖν τάδε μᾶλλον αὐξήσειν, ἐπ᾽ ἐκεῖνα ἢν ἴωμεν, ποιώμεθα
                            τὸν πλοῦν, ἵνα πελοποννησίων τε στορέσωμεν τὸ φρόνημα, εἰ δόξομεν
                            ὑπεριδόντες τὴν ἐν τῷ παρόντι ἡσυχίαν καὶ ἐπὶ σικελίαν πλεῦσαι· καὶ ἅμα
                            ἢ τῆς ἑλλάδος τῶν ἐκεῖ προσγενομένων πάσης τῷ εἰκότι ἄρξομεν, ἢ
                            κακώσομέν γε συρακοσίους, ἐν ᾧ καὶ αὐτοὶ καὶ οἱ ξύμμαχοι ὠφελησόμεθα. τὸ
                            δὲ ἀσφαλές, καὶ μένειν, ἤν τι προχωρῇ, καὶ ἀπελθεῖν, αἱ νῆες παρέξουσιν·
                            ναυκράτορες γὰρ ἐσόμεθα καὶ ξυμπάντων σικελιωτῶν. καὶ μὴ ὑμᾶς ἡ νικίου
                            τῶν λόγων ἀπραγμοσύνη καὶ διάστασις τοῖς νέοις ἐς τοὺς πρεσβυτέρους
                            ἀποτρέψῃ, τῷ δὲ εἰωθότι κόσμῳ, ὥσπερ καὶ οἱ πατέρες ἡμῶν ἅμα νέοι
                            γεραιτέροις βουλεύοντες ἐς τάδε ἦραν αὐτά, καὶ νῦν τῷ αὐτῷ τρόπῳ
                            πειρᾶσθε προαγαγεῖν τὴν πόλιν, καὶ νομίσατε νεότητα μὲν καὶ γῆρας ἄνευ
                            ἀλλήλων μηδὲν δύνασθαι, ὁμοῦ δὲ τό τε φαῦλον καὶ τὸ μέσον καὶ τὸ πάνυ
                            ἀκριβὲς ἂν ξυγκραθὲν μάλιστ᾽ ἂν ἰσχύειν, καὶ τὴν πόλιν, ἐὰν μὲν ἡσυχάζῃ,
                            τρίψεσθαί τε αὐτὴν περὶ αὑτὴν ὥσπερ καὶ ἄλλο τι, καὶ πάντων τὴν
                            ἐπιστήμην ἐγγηράσεσθαι, ἀγωνιζομένην δὲ αἰεὶ προσλήψεσθαί τε τὴν
                            ἐμπειρίαν καὶ τὸ ἀμύνεσθαι οὐ λόγῳ ἀλλ᾽ ἔργῳ μᾶλλον ξύνηθες ἕξειν.
                            παράπαν τε γιγνώσκω πόλιν μὴ ἀπράγμονα τάχιστ᾽ ἄν μοι δοκεῖν
                            ἀπραγμοσύνης μεταβολῇ διαφθαρῆναι, καὶ τῶν ἀνθρώπων ἀσφαλέστατα τούτους
                            οἰκεῖν οἳ ἂν τοῖς παροῦσιν ἤθεσι καὶ νόμοις, ἢν καὶ χείρω ᾖ, ἥκιστα
                            διαφόρως πολιτεύωσιν.</quote></p>
                </div>
                <div
                    n="19"
                    type="chapter">
                    <p>τοιαῦτα μὲν ὁ ἀλκιβιάδης εἶπεν· οἱ δ᾽ ἀθηναῖοι ἀκούσαντες ἐκείνου τε καὶ τῶν
                        ἐγεσταίων καὶ λεοντίνων φυγάδων, οἳ παρελθόντες ἐδέοντό τε καὶ τῶν ὁρκίων
                        ὑπομιμνῄσκοντες ἱκέτευον βοηθῆσαι σφίσι, πολλῷ μᾶλλον ἢ πρότερον ὥρμηντο
                        στρατεύειν. καὶ ὁ νικίας γνοὺς ὅτι ἀπὸ μὲν τῶν αὐτῶν λόγων οὐκ ἂν ἔτι
                        ἀποτρέψειε, παρασκευῆς δὲ πλήθει, εἰ πολλὴν ἐπιτάξειε, τάχ᾽ ἂν μεταστήσειεν
                        αὐτούς, παρελθὼν αὐτοῖς αὖθις ἔλεγε τοιάδε.</p>
                </div>
                <div
                    n="20"
                    type="chapter">
                    <p><quote>ἐπειδὴ πάντως ὁρῶ ὑμᾶς, ὦ ἀθηναῖοι, ὡρμημένους στρατεύειν, ξυνενέγκοι
                            μὲν ταῦτα ὡς βουλόμεθα, ἐπὶ δὲ τῷ παρόντι ἃ γιγνώσκω σημανῶ. ἐπὶ γὰρ
                            πόλεις, ὡς ἐγὼ ἀκοῇ αἰσθάνομαι, μέλλομεν ἰέναι μεγάλας καὶ οὔθ᾽ ὑπηκόους
                            ἀλλήλων οὔτε δεομένας μεταβολῆς, ᾗ ἂν ἐκ βιαίου τις δουλείας ἄσμενος ἐς
                            ῥᾴω μετάστασιν χωροίη, οὐδ᾽ ἂν τὴν ἀρχὴν τὴν ἡμετέραν εἰκότως ἀντ᾽
                            ἐλευθερίας προσδεξαμένας, τό τε πλῆθος ὡς ἐν μιᾷ νήσῳ πολλὰς τὰς
                            ἑλληνίδας. πλὴν γὰρ νάξου καὶ κατάνης, ἃς ἐλπίζω ἡμῖν κατὰ τὸ λεοντίνων
                            ξυγγενὲς προσέσεσθαι, ἄλλαι εἰσὶν ἑπτά, καὶ παρεσκευασμέναι τοῖς πᾶσιν
                            ὁμοιοτρόπως μάλιστα τῇ ἡμετέρᾳ δυνάμει, καὶ οὐχ ἥκιστα ἐπὶ ἃς μᾶλλον
                            πλέομεν, σελινοῦς καὶ συράκουσαι. πολλοὶ μὲν γὰρ ὁπλῖται ἔνεισι καὶ
                            τοξόται καὶ ἀκοντισταί, πολλαὶ δὲ τριήρεις καὶ ὄχλος ὁ πληρώσων αὐτάς.
                            χρήματά τ᾽ ἔχουσι τὰ μὲν ἴδια, τὰ δὲ καὶ ἐν τοῖς ἱεροῖς ἐστὶ
                            σελινουντίοις, συρακοσίοις δὲ καὶ ἀπὸ βαρβάρων τινῶν ἀπαρχὴ ἐσφέρεται· ᾧ
                            δὲ μάλιστα ἡμῶν προύχουσιν, ἵππους τε πολλοὺς κέκτηνται καὶ σίτῳ οἰκείῳ
                            καὶ οὐκ ἐπακτῷ χρῶνται.</quote></p>
                </div>
                <div
                    n="21"
                    type="chapter">
                    <p><quote>πρὸς οὖν τοιαύτην δύναμιν οὐ ναυτικῆς καὶ φαύλου στρατιᾶς μόνον δεῖ,
                            ἀλλὰ καὶ πεζὸν πολὺν ξυμπλεῖν, εἴπερ βουλόμεθα ἄξιον τῆς διανοίας δρᾶν
                            καὶ μὴ ὑπὸ ἱππέων πολλῶν εἴργεσθαι τῆς γῆς, ἄλλως τε καὶ εἰ ξυστῶσιν αἱ
                            πόλεις φοβηθεῖσαι καὶ μὴ ἀντιπαράσχωσιν ἡμῖν φίλοι τινὲς γενόμενοι ἄλλοι
                            ἢ ἐγεσταῖοι ᾧ ἀμυνούμεθα ἱππικόν<add>αἰσχρὸν δὲ βιασθέντας ἀπελθεῖν ἢ
                                ὕστερον ἐπιμεταπέμπεσθαι, τὸ πρῶτον ἀσκέπτως βουλευσαμένους</add>·
                            αὐτόθεν δὲ παρασκευῇ ἀξιόχρεῳ ἐπιέναι, γνόντας ὅτι πολύ τε ἀπὸ τῆς
                            ἡμετέρας αὐτῶν μέλλομεν πλεῖν καὶ οὐκ ἐν τῷ ὁμοίῳ στρατευσόμενοι καὶ ὅτε
                            ἐν τοῖς τῇδε ὑπηκόοις ξύμμαχοι ἤλθετε ἐπί τινα, ὅθεν ῥᾴδιαι αἱ κομιδαὶ
                            ἐκ τῆς φιλίας ὧν προσέδει, ἀλλ᾽ ἐς ἀλλοτρίαν πᾶσαν ἀπαρτήσοντες, ἐξ ἧς
                            μηνῶν οὐδὲ τεσσάρων τῶν χειμερινῶν ἄγγελον ῥᾴδιον ἐλθεῖν.</quote></p>
                </div>
                <div
                    n="22"
                    type="chapter">
                    <p><quote>ὁπλίτας τε οὖν πολλούς μοι δοκεῖ χρῆναι ἡμᾶς ἄγειν καὶ ἡμῶν αὐτῶν καὶ
                            τῶν ξυμμάχων, τῶν τε ὑπηκόων καὶ ἤν τινα ἐκ πελοποννήσου δυνώμεθα ἢ
                            πεῖσαι ἢ μισθῷ προσαγαγέσθαι, καὶ τοξότας πολλοὺς καὶ σφενδονήτας, ὅπως
                            πρὸς τὸ ἐκείνων ἱππικὸν ἀντέχωσι, ναυσί τε καὶ πολὺ περιεῖναι, ἵνα καὶ
                            τὰ ἐπιτήδεια ῥᾷον ἐσκομιζώμεθα, τὸν δὲ καὶ αὐτόθεν σῖτον ἐν ὁλκάσι,
                            πυροὺς καὶ πεφρυγμένας κριθάς, ἄγειν, καὶ σιτοποιοὺς ἐκ τῶν μυλώνων πρὸς
                            μέρος ἠναγκασμένους ἐμμίσθους, ἵνα, ἤν που ὑπὸ ἀπλοίας ἀπολαμβανώμεθα,
                            ἔχῃ ἡ στρατιὰ τὰ ἐπιτήδεια<add>πολλὴ γὰρ οὖσα οὐ πάσης ἔσται πόλεως
                                ὑποδέξασθαι</add>, τά τε ἄλλα ὅσον δυνατὸν ἑτοιμάσασθαι, καὶ μὴ ἐπὶ
                            ἑτέροις γίγνεσθαι, μάλιστα δὲ χρήματα αὐτόθεν ὡς πλεῖστα ἔχειν. τὰ δὲ
                            παρ᾽ ἐγεσταίων, ἃ λέγεται ἐκεῖ ἑτοῖμα, νομίσατε καὶ λόγῳ ἂν μάλιστα
                            ἑτοῖμα εἶναι.</quote></p>
                </div>
                <div
                    n="23"
                    type="chapter">
                    <p><quote>ἢν γὰρ αὐτοὶ ἔλθωμεν ἐνθένδε μὴ ἀντίπαλον μόνον παρασκευασάμενοι, πλήν
                            γε πρὸς τὸ μάχιμον αὐτῶν, τὸ ὁπλιτικόν, ἀλλὰ καὶ ὑπερβάλλοντες τοῖς
                            πᾶσι, μόλις οὕτως οἷοί τε ἐσόμεθα τῶν μὲν κρατεῖν, τὰ δὲ καὶ διασῶσαι.
                            πόλιν τε νομίσαι χρὴ ἐν ἀλλοφύλοις καὶ πολεμίοις οἰκιοῦντας ἰέναι, οὓς
                            πρέπει τῇ πρώτῃ ἡμέρᾳ ᾗ ἂν κατάσχωσιν εὐθὺς κρατεῖν τῆς γῆς, ἢ εἰδέναι
                            ὅτι, ἢν σφάλλωνται, πάντα πολέμια ἕξουσιν. ὅπερ ἐγὼ φοβούμενος, καὶ
                            εἰδὼς πολλὰ μὲν ἡμᾶς δέον εὖ βουλεύσασθαι, ἔτι δὲ πλείω
                                εὐτυχῆσαι<add>χαλεπὸν δὲ ἀνθρώπους ὄντας</add>, ὅτι ἐλάχιστα τῇ τύχῃ
                            παραδοὺς ἐμαυτὸν βούλομαι ἐκπλεῖν, παρασκευῇ δὲ ἀπὸ τῶν εἰκότων ἀσφαλὴς
                            ἐκπλεῦσαι. ταῦτα γὰρ τῇ τε ξυμπάσῃ πόλει βεβαιότατα ἡγοῦμαι καὶ ἡμῖν
                            τοῖς στρατευσομένοις σωτήρια. εἰ δέ τῳ ἄλλως δοκεῖ, παρίημι αὐτῷ τὴν
                            ἀρχήν.</quote></p>
                </div>
                <div
                    n="24"
                    type="chapter">
                    <p>ὁ μὲν νικίας τοσαῦτα εἶπε νομίζων τοὺς ἀθηναίους τῷ πλήθει τῶν πραγμάτων ἢ
                        ἀποτρέψειν ἤ, εἰ ἀναγκάζοιτο στρατεύεσθαι, μάλιστ᾽<add>ἂν</add>οὕτως ἀσφαλῶς
                        ἐκπλεῦσαι· οἱ δὲ τὸ μὲν ἐπιθυμοῦν τοῦ πλοῦ οὐκ ἐξῃρέθησαν ὑπὸ τοῦ ὀχλώδους
                        τῆς παρασκευῆς, πολὺ δὲ μᾶλλον ὥρμηντο, καὶ τοὐναντίον περιέστη αὐτῷ· εὖ τε
                        γὰρ παραινέσαι ἔδοξε καὶ ἀσφάλεια νῦν δὴ καὶ πολλὴ ἔσεσθαι. καὶ ἔρως ἐνέπεσε
                        τοῖς πᾶσιν ὁμοίως ἐκπλεῦσαι· τοῖς μὲν γὰρ πρεσβυτέροις ὡς ἢ καταστρεψομένοις
                        ἐφ᾽ ἃ ἔπλεον ἢ οὐδὲν ἂν σφαλεῖσαν μεγάλην δύναμιν, τοῖς δ᾽ ἐν τῇ ἡλικίᾳ τῆς
                        τε ἀπούσης πόθῳ ὄψεως καὶ θεωρίας, καὶ εὐέλπιδες ὄντες σωθήσεσθαι· ὁ δὲ
                        πολὺς ὅμιλος καὶ στρατιώτης ἔν τε τῷ παρόντι ἀργύριον οἴσειν καὶ
                        προσκτήσεσθαι δύναμιν ὅθεν ἀίδιον μισθοφορὰν ὑπάρξειν. ὥστε διὰ τὴν ἄγαν τῶν
                        πλεόνων ἐπιθυμίαν, εἴ τῳ ἄρα καὶ μὴ ἤρεσκε, δεδιὼς μὴ ἀντιχειροτονῶν
                        κακόνους δόξειεν εἶναι τῇ πόλει ἡσυχίαν ἦγεν.</p>
                </div>
                <div
                    n="25"
                    type="chapter">
                    <p>καὶ τέλος παρελθών τις τῶν ἀθηναίων καὶ παρακαλέσας τὸν νικίαν οὐκ ἔφη χρῆναι
                        προφασίζεσθαι οὐδὲ διαμέλλειν, ἀλλ᾽ ἐναντίον ἁπάντων ἤδη λέγειν ἥντινα αὐτῷ
                        παρασκευὴν ἀθηναῖοι ψηφίσωνται. ὁ δὲ ἄκων μὲν εἶπεν ὅτι καὶ μετὰ τῶν
                        ξυναρχόντων καθ᾽ ἡσυχίαν μᾶλλον βουλεύσοιτο, ὅσα μέντοι ἤδη δοκεῖν αὐτῷ,
                        τριήρεσι μὲν οὐκ ἔλασσον ἢ ἑκατὸν πλευστέα εἶναι<add>αὐτῶν δ᾽ ἀθηναίων
                            ἔσεσθαι ὁπλιταγωγοὺς ὅσαι ἂν δοκῶσι, καὶ ἄλλας ἐκ τῶν ξυμμάχων
                            μεταπεμπτέας εἶναι</add>, ὁπλίταις δὲ τοῖς ξύμπασιν ἀθηναίων καὶ τῶν
                        ξυμμάχων πεντακισχιλίων μὲν οὐκ ἐλάσσοσιν, ἢν δέ τι δύνωνται, καὶ πλέοσιν·
                        τὴν δὲ ἄλλην παρασκευὴν ὡς κατὰ λόγον, καὶ τοξοτῶν τῶν αὐτόθεν καὶ ἐκ κρήτης
                        καὶ σφενδονητῶν, καὶ ἤν τι ἄλλο πρέπον δοκῇ εἶναι, ἑτοιμασάμενοι ἄξειν.</p>
                </div>
                <div
                    n="26"
                    type="chapter">
                    <p>ἀκούσαντες δ᾽ οἱ ἀθηναῖοι ἐψηφίσαντο εὐθὺς αὐτοκράτορας εἶναι καὶ περὶ
                        στρατιᾶς πλήθους καὶ περὶ τοῦ παντὸς πλοῦ τοὺς στρατηγοὺς πράσσειν ᾗ ἂν
                        αὐτοῖς δοκῇ ἄριστα εἶναι<add>ἀθηναίοις</add>. καὶ μετὰ ταῦτα ἡ παρασκευὴ
                        ἐγίγνετο, καὶ ἔς τε τοὺς ξυμμάχους ἔπεμπον καὶ αὐτόθεν καταλόγους ἐποιοῦντο,
                        ἄρτι δ᾽ ἀνειλήφει ἡ πόλις ἑαυτὴν ἀπὸ τῆς νόσου καὶ τοῦ ξυνεχοῦς πολέμου ἔς
                        τε ἡλικίας πλῆθος ἐπιγεγενημένης καὶ ἐς χρημάτων ἅθροισιν διὰ τὴν
                        ἐκεχειρίαν, ὥστε ῥᾷον πάντα ἐπορίζετο. καὶ οἱ μὲν ἐν παρασκευῇ ἦσαν.</p>
                </div>
                <div
                    n="27"
                    type="chapter">
                    <p>ἐν δὲ τούτῳ, ὅσοι ἑρμαῖ ἦσαν λίθινοι ἐν τῇ πόλει τῇ ἀθηναίων<add>εἰσὶ δὲ κατὰ
                            τὸ ἐπιχώριον, ἡ τετράγωνος ἐργασία, πολλοὶ καὶ ἐν ἰδίοις προθύροις καὶ
                            ἐν ἱεροῖς</add>, μιᾷ νυκτὶ οἱ πλεῖστοι περιεκόπησαν τὰ πρόσωπα. καὶ τοὺς
                        δράσαντας ᾔδει οὐδείς, ἀλλὰ μεγάλοις μηνύτροις δημοσίᾳ οὗτοί τε ἐζητοῦντο
                        καὶ προσέτι ἐψηφίσαντο, καὶ εἴ τις ἄλλο τι οἶδεν ἀσέβημα γεγενημένον,
                        μηνύειν ἀδεῶς τὸν βουλόμενον καὶ ἀστῶν καὶ ξένων καὶ δούλων. καὶ τὸ πρᾶγμα
                        μειζόνως ἐλάμβανον· τοῦ τε γὰρ ἔκπλου οἰωνὸς ἐδόκει εἶναι καὶ ἐπὶ ξυνωμοσίᾳ
                        ἅμα νεωτέρων πραγμάτων καὶ δήμου καταλύσεως γεγενῆσθαι.</p>
                </div>
                <div
                    n="28"
                    type="chapter">
                    <p>μηνύεται οὖν ἀπὸ μετοίκων τέ τινων καὶ ἀκολούθων περὶ μὲν τῶν ἑρμῶν οὐδέν,
                        ἄλλων δὲ ἀγαλμάτων περικοπαί τινες πρότερον ὑπὸ νεωτέρων μετὰ παιδιᾶς καὶ
                        οἴνου γεγενημέναι, καὶ τὰ μυστήρια ἅμα ὡς ποιεῖται ἐν οἰκίαις ἐφ᾽ ὕβρει· ὧν
                        καὶ τὸν ἀλκιβιάδην ἐπῃτιῶντο. καὶ αὐτὰ ὑπολαμβάνοντες οἱ μάλιστα τῷ
                        ἀλκιβιάδῃ ἀχθόμενοι ἐμποδὼν ὄντι σφίσι μὴ αὐτοῖς τοῦ δήμου βεβαίως
                        προεστάναι, καὶ νομίσαντες, εἰ αὐτὸν ἐξελάσειαν, πρῶτοι ἂν εἶναι, ἐμεγάλυνον
                        καὶ ἐβόων ὡς ἐπὶ δήμου καταλύσει τά τε μυστικὰ καὶ ἡ τῶν ἑρμῶν περικοπὴ
                        γένοιτο καὶ οὐδὲν εἴη αὐτῶν ὅτι οὐ μετ᾽ ἐκείνου ἐπράχθη, ἐπιλέγοντες
                        τεκμήρια τὴν ἄλλην αὐτοῦ ἐς τὰ ἐπιτηδεύματα οὐ δημοτικὴν παρανομίαν.</p>
                </div>
                <div
                    n="29"
                    type="chapter">
                    <p>ὁ δ᾽ ἔν τε τῷ παρόντι πρὸς τὰ μηνύματα ἀπελογεῖτο καὶ ἑτοῖμος ἦν πρὶν ἐκπλεῖν
                        κρίνεσθαι, εἴ τι τούτων εἰργασμένος ἦν<add>ἤδη γὰρ καὶ τὰ τῆς παρασκευῆς
                            ἐπεπόριστο</add>, καὶ εἰ μὲν τούτων τι εἴργαστο, δίκην δοῦναι, εἰ δ᾽
                        ἀπολυθείη, ἄρχειν. καὶ ἐπεμαρτύρετο μὴ ἀπόντος πέρι αὐτοῦ διαβολὰς
                        ἀποδέχεσθαι, ἀλλ᾽ ἤδη ἀποκτείνειν, εἰ ἀδικεῖ, καὶ ὅτι σωφρονέστερον εἴη μὴ
                        μετὰ τοιαύτης αἰτίας, πρὶν διαγνῶσι, πέμπειν αὐτὸν ἐπὶ τοσούτῳ στρατεύματι.
                        οἱ δ᾽ ἐχθροὶ δεδιότες τό τε στράτευμα μὴ εὔνουν ἔχῃ, ἢν ἤδη ἀγωνίζηται, ὅ τε
                        δῆμος μὴ μαλακίζηται θεραπεύων ὅτι δι᾽ ἐκεῖνον οἵ τ᾽ ἀργεῖοι ξυνεστράτευον
                        καὶ τῶν μαντινέων τινές, ἀπέτρεπον καὶ ἀπέσπευδον, ἄλλους ῥήτορας ἐνιέντες
                        οἳ ἔλεγον νῦν μὲν πλεῖν αὐτὸν καὶ μὴ κατασχεῖν τὴν ἀναγωγήν, ἐλθόντα δὲ
                        κρίνεσθαι ἐν ἡμέραις ῥηταῖς, βουλόμενοι ἐκ μείζονος διαβολῆς, ἣν ἔμελλον
                        ῥᾷον αὐτοῦ ἀπόντος ποριεῖν, μετάπεμπτον κομισθέντα αὐτὸν ἀγωνίσασθαι. καὶ
                        ἔδοξε πλεῖν τὸν ἀλκιβιάδην.</p>
                </div>
                <div
                    n="30"
                    type="chapter">
                    <p>μετὰ δὲ ταῦτα θέρους μεσοῦντος ἤδη ἡ ἀναγωγὴ ἐγίγνετο ἐς τὴν σικελίαν. τῶν
                        μὲν οὖν ξυμμάχων τοῖς πλείστοις καὶ ταῖς σιταγωγοῖς ὁλκάσι καὶ τοῖς πλοίοις
                        καὶ ὅση ἄλλη παρασκευὴ ξυνείπετο πρότερον εἴρητο ἐς κέρκυραν ξυλλέγεσθαι ὡς
                        ἐκεῖθεν ἁθρόοις ἐπὶ ἄκραν ἰαπυγίαν τὸν ἰόνιον διαβαλοῦσιν· αὐτοὶ δ᾽ ἀθηναῖοι
                        καὶ εἴ τινες τῶν ξυμμάχων παρῆσαν, ἐς τὸν πειραιᾶ καταβάντες ἐν ἡμέρᾳ ῥητῇ
                        ἅμα ἕῳ ἐπλήρουν τὰς ναῦς ὡς ἀναξόμενοι. ξυγκατέβη δὲ καὶ ὁ ἄλλος ὅμιλος ἅπας
                        ὡς εἰπεῖν ὁ ἐν τῇ πόλει καὶ ἀστῶν καὶ ξένων, οἱ μὲν ἐπιχώριοι τοὺς σφετέρους
                        αὐτῶν ἕκαστοι προπέμποντες, οἱ μὲν ἑταίρους, οἱ δὲ ξυγγενεῖς, οἱ δὲ υἱεῖς,
                        καὶ μετ᾽ ἐλπίδος τε ἅμα ἰόντες καὶ ὀλοφυρμῶν, τὰ μὲν ὡς κτήσοιντο, τοὺς δ᾽
                        εἴ ποτε ὄψοιντο, ἐνθυμούμενοι ὅσον πλοῦν ἐκ τῆς σφετέρας ἀπεστέλλοντο.</p>
                </div>
                <div
                    n="31"
                    type="chapter">
                    <p>καὶ ἐν τῷ παρόντι καιρῷ, ὡς ἤδη ἔμελλον μετὰ κινδύνων ἀλλήλους ἀπολιπεῖν,
                        μᾶλλον αὐτοὺς ἐσῄει τὰ δεινὰ ἢ ὅτε ἐψηφίζοντο πλεῖν· ὅμως δὲ τῇ παρούσῃ
                        ῥώμῃ, διὰ τὸ πλῆθος ἑκάστων ὧν ἑώρων, τῇ ὄψει ἀνεθάρσουν. οἱ δὲ ξένοι καὶ ὁ
                        ἄλλος ὄχλος κατὰ θέαν ἧκεν ὡς ἐπ᾽ ἀξιόχρεων καὶ ἄπιστον διάνοιαν. παρασκευὴ
                        γὰρ αὕτη πρώτη ἐκπλεύσασα μιᾶς πόλεως δυνάμει ἑλληνικῇ πολυτελεστάτη δὴ καὶ
                        εὐπρεπεστάτη τῶν ἐς ἐκεῖνον τὸν χρόνον ἐγένετο. ἀριθμῷ δὲ νεῶν καὶ ὁπλιτῶν
                        καὶ ἡ ἐς ἐπίδαυρον μετὰ περικλέους καὶ ἡ αὐτὴ ἐς ποτείδαιαν μετὰ ἅγνωνος οὐκ
                        ἐλάσσων ἦν· τετράκις γὰρ χίλιοι ὁπλῖται αὐτῶν ἀθηναίων καὶ τριακόσιοι ἱππῆς
                        καὶ τριήρεις ἑκατόν, καὶ λεσβίων καὶ χίων πεντήκοντα, καὶ ξύμμαχοι ἔτι
                        πολλοὶ ξυνέπλευσαν. ἀλλὰ ἐπί τε βραχεῖ πλῷ ὡρμήθησαν καὶ παρασκευῇ φαύλῃ,
                        οὗτος δὲ ὁ στόλος ὡς χρόνιός τε ἐσόμενος καὶ κατ᾽ ἀμφότερα, οὗ ἂν δέῃ, καὶ
                        ναυσὶ καὶ πεζῷ ἅμα ἐξαρτυθείς, τὸ μὲν ναυτικὸν μεγάλαις δαπάναις τῶν τε
                        τριηράρχων καὶ τῆς πόλεως ἐκπονηθέν, τοῦ μὲν δημοσίου δραχμὴν τῆς ἡμέρας τῷ
                        ναύτῃ ἑκάστῳ διδόντος καὶ ναῦς παρασχόντος κενὰς ἑξήκοντα μὲν ταχείας,
                        τεσσαράκοντα δὲ ὁπλιταγωγοὺς καὶ ὑπηρεσίας ταύταις τὰς κρατίστας,
                            τῶν<add>δὲ</add>τριηράρχων ἐπιφοράς τε πρὸς τῷ ἐκ δημοσίου μισθῷ
                        διδόντων τοῖς θρανίταις τῶν ναυτῶν καὶ ταῖς ὑπηρεσίαις καὶ τἆλλα σημείοις
                        καὶ κατασκευαῖς πολυτελέσι χρησαμένων, καὶ ἐς τὰ μακρότατα προθυμηθέντος
                        ἑνὸς ἑκάστου ὅπως αὐτῷ τινὶ εὐπρεπείᾳ τε ἡ ναῦς μάλιστα προέξει καὶ τῷ
                        ταχυναυτεῖν, τὸ δὲ πεζὸν καταλόγοις τε χρηστοῖς ἐκκριθὲν καὶ ὅπλων καὶ τῶν
                        περὶ τὸ σῶμα σκευῶν μεγάλῃ σπουδῇ πρὸς ἀλλήλους ἁμιλληθέν. ξυνέβη δὲ πρός τε
                        σφᾶς αὐτοὺς ἅμα ἔριν γενέσθαι, ᾧ τις ἕκαστος προσετάχθη, καὶ ἐς τοὺς ἄλλους
                        ἕλληνας ἐπίδειξιν μᾶλλον εἰκασθῆναι τῆς δυνάμεως καὶ ἐξουσίας ἢ ἐπὶ
                        πολεμίους παρασκευήν. εἰ γάρ τις ἐλογίσατο τήν τε τῆς πόλεως ἀνάλωσιν
                        δημοσίαν καὶ τῶν στρατευομένων τὴν ἰδίαν, τῆς μὲν πόλεως ὅσα τε ἤδη
                        προετετελέκει καὶ ἃ ἔχοντας τοὺς στρατηγοὺς ἀπέστελλε, τῶν δὲ ἰδιωτῶν ἅ τε
                        περὶ τὸ σῶμά τις καὶ τριήραρχος ἐς τὴν ναῦν ἀνηλώκει καὶ ὅσα ἔτι ἔμελλεν
                        ἀναλώσειν, χωρὶς δ᾽ ἃ εἰκὸς ἦν καὶ ἄνευ τοῦ ἐκ τοῦ δημοσίου μισθοῦ πάντα
                        τινὰ παρασκευάσασθαι ἐφόδιον ὡς ἐπὶ χρόνιον στρατείαν, καὶ ὅσα ἐπὶ μεταβολῇ
                        τις ἢ στρατιώτης ἢ ἔμπορος ἔχων ἔπλει, πολλὰ ἂν τάλαντα ηὑρέθη ἐκ τῆς πόλεως
                        τὰ πάντα ἐξαγόμενα. καὶ ὁ στόλος οὐχ ἧσσον τόλμης τε θάμβει καὶ ὄψεως
                        λαμπρότητι περιβόητος ἐγένετο ἢ στρατιᾶς πρὸς οὓς ἐπῇσαν ὑπερβολῇ, καὶ ὅτι
                        μέγιστος ἤδη διάπλους ἀπὸ τῆς οἰκείας καὶ ἐπὶ μεγίστῃ ἐλπίδι τῶν μελλόντων
                        πρὸς τὰ ὑπάρχοντα ἐπεχειρήθη.</p>
                </div>
                <div
                    n="32"
                    type="chapter">
                    <p>ἐπειδὴ δὲ αἱ νῆες πλήρεις ἦσαν καὶ ἐσέκειτο πάντα ἤδη ὅσα ἔχοντες ἔμελλον
                        ἀνάξεσθαι, τῇ μὲν σάλπιγγι σιωπὴ ὑπεσημάνθη, εὐχὰς δὲ τὰς νομιζομένας πρὸ
                        τῆς ἀναγωγῆς οὐ κατὰ ναῦν ἑκάστην, ξύμπαντες δὲ ὑπὸ κήρυκος ἐποιοῦντο,
                        κρατῆράς τε κεράσαντες παρ᾽ ἅπαν τὸ στράτευμα καὶ ἐκπώμασι χρυσοῖς τε καὶ
                        ἀργυροῖς οἵ τε ἐπιβάται καὶ οἱ ἄρχοντες σπένδοντες. ξυνεπηύχοντο δὲ καὶ ὁ
                        ἄλλος ὅμιλος ὁ ἐκ τῆς γῆς τῶν τε πολιτῶν καὶ εἴ τις ἄλλος εὔνους παρῆν
                        σφίσιν. παιανίσαντες δὲ καὶ τελεώσαντες τὰς σπονδὰς ἀνήγοντο, καὶ ἐπὶ κέρως
                        τὸ πρῶτον ἐκπλεύσαντες ἅμιλλαν ἤδη μέχρι αἰγίνης ἐποιοῦντο. καὶ οἱ μὲν ἐς
                        τὴν κέρκυραν, ἔνθαπερ καὶ τὸ ἄλλο στράτευμα τῶν ξυμμάχων ξυνελέγετο,
                        ἠπείγοντο ἀφικέσθαι.</p>
                    <p>ἐς δὲ τὰς συρακούσας ἠγγέλλετο μὲν πολλαχόθεν τὰ περὶ τοῦ ἐπίπλου, οὐ μέντοι
                        ἐπιστεύετο ἐπὶ πολὺν χρόνον οὐδέν, ἀλλὰ καὶ γενομένης ἐκκλησίας ἐλέχθησαν
                        τοιοίδε λόγοι ἀπό τε ἄλλων, τῶν μὲν πιστευόντων τὰ περὶ τῆς στρατείας τῆς
                        τῶν ἀθηναίων, τῶν δὲ τὰ ἐναντία λεγόντων, καὶ ἑρμοκράτης ὁ ἕρμωνος παρελθὼν
                        αὐτοῖς, ὡς σαφῶς οἰόμενος εἰδέναι τὰ περὶ αὐτῶν, ἔλεγε καὶ παρῄνει
                        τοιάδε.</p>
                </div>
                <div
                    n="33"
                    type="chapter">
                    <p><quote>ἄπιστα μὲν ἴσως, ὥσπερ καὶ ἄλλοι τινές, δόξω ὑμῖν περὶ τοῦ ἐπίπλου τῆς
                            ἀληθείας λέγειν, καὶ γιγνώσκω ὅτι οἱ τὰ μὴ πιστὰ δοκοῦντα εἶναι ἢ
                            λέγοντες ἢ ἀπαγγέλλοντες οὐ μόνον οὐ πείθουσιν, ἀλλὰ καὶ ἄφρονες
                            δοκοῦσιν εἶναι· ὅμως δὲ οὐ καταφοβηθεὶς ἐπισχήσω κινδυνευούσης τῆς
                            πόλεως, πείθων γε ἐμαυτὸν σαφέστερόν τι ἑτέρου εἰδὼς λέγειν. ἀθηναῖοι
                            γὰρ ἐφ᾽ ὑμᾶς, ὃ πάνυ θαυμάζετε, πολλῇ στρατιᾷ ὥρμηνται καὶ ναυτικῇ καὶ
                            πεζῇ, πρόφασιν μὲν ἐγεσταίων ξυμμαχίᾳ καὶ λεοντίνων κατοικίσει, τὸ δὲ
                            ἀληθὲς σικελίας ἐπιθυμίᾳ, μάλιστα δὲ τῆς ἡμετέρας πόλεως, ἡγούμενοι, εἰ
                            ταύτην σχοῖεν, ῥᾳδίως καὶ τἆλλα ἕξειν. ὡς οὖν ἐν τάχει παρεσομένων,
                            ὁρᾶτε ἀπὸ τῶν ὑπαρχόντων ὅτῳ τρόπῳ κάλλιστα ἀμυνεῖσθε αὐτούς, καὶ μήτε
                            καταφρονήσαντες ἄφαρκτοι ληφθήσεσθε μήτε ἀπιστήσαντες τοῦ ξύμπαντος
                            ἀμελήσετε. εἰ δέ τῳ καὶ πιστά, τὴν τόλμαν αὐτῶν καὶ δύναμιν μὴ ἐκπλαγῇ.
                            οὔτε γὰρ βλάπτειν ἡμᾶς πλείω οἷοί τ᾽ ἔσονται ἢ πάσχειν, οὔθ᾽ ὅτι μεγάλῳ
                            στόλῳ ἐπέρχονται, ἀνωφελεῖς, ἀλλὰ πρός τε τοὺς ἄλλους σικελιώτας πολὺ
                                ἄμεινον<add>μᾶλλον γὰρ ἐθελήσουσιν ἐκπλαγέντες ἡμῖν ξυμμαχεῖν</add>,
                            καὶ ἢν ἄρα ἢ κατεργασώμεθα αὐτοὺς ἢ ἀπράκτους ὧν ἐφίενται
                                ἀπώσωμεν<add>οὐ γὰρ δὴ μὴ τύχωσί γε ὧν προσδέχονται φοβοῦμαι</add>,
                            κάλλιστον δὴ ἔργον ἡμῖν ξυμβήσεται, καὶ οὐκ ἀνέλπιστον ἔμοιγε. ὀλίγοι
                            γὰρ δὴ στόλοι μεγάλοι ἢ ἑλλήνων ἢ βαρβάρων πολὺ ἀπὸ τῆς ἑαυτῶν ἀπάραντες
                            κατώρθωσαν. οὔτε γὰρ πλείους τῶν ἐνοικούντων καὶ ἀστυγειτόνων
                                ἔρχονται<add>πάντα γὰρ ὑπὸ δέους ξυνίσταται</add>, ἤν τε δι᾽ ἀπορίαν
                            τῶν ἐπιτηδείων ἐν ἀλλοτρίᾳ γῇ σφαλῶσι, τοῖς ἐπιβουλευθεῖσιν ὄνομα, κἂν
                            περὶ σφίσιν αὐτοῖς τὰ πλείω πταίσωσιν, ὅμως καταλείπουσιν. ὅπερ καὶ
                            ἀθηναῖοι αὐτοὶ οὗτοι, τοῦ μήδου παρὰ λόγον πολλὰ σφαλέντος, ἐπὶ τῷ
                            ὀνόματι ὡς ἐπ᾽ ἀθήνας ᾔει ηὐξήθησαν, καὶ ἡμῖν οὐκ ἀνέλπιστον τὸ τοιοῦτο
                            ξυμβῆναι.</quote></p>
                </div>
                <div
                    n="34"
                    type="chapter">
                    <p><quote>θαρσοῦντες οὖν τά τε αὐτοῦ παρασκευαζώμεθα καὶ ἐς τοὺς σικελοὺς
                            πέμποντες τοὺς μὲν μᾶλλον βεβαιωσώμεθα, τοῖς δὲ φιλίαν καὶ ξυμμαχίαν
                            πειρώμεθα ποιεῖσθαι, ἔς τε τὴν ἄλλην σικελίαν πέμπωμεν πρέσβεις
                            δηλοῦντες ὡς κοινὸς ὁ κίνδυνος, καὶ ἐς τὴν ἰταλίαν, ὅπως ἢ ξυμμαχίαν
                            ποιώμεθα ἡμῖν ἢ μὴ δέχωνται ἀθηναίους. δοκεῖ δέ μοι καὶ ἐς καρχηδόνα
                            ἄμεινον εἶναι πέμψαι· οὐ γὰρ ἀνέλπιστον αὐτοῖς, ἀλλ᾽ αἰεὶ διὰ φόβου εἰσὶ
                            μή ποτε ἀθηναῖοι αὐτοῖς ἐπὶ τὴν πόλιν ἔλθωσιν, ὥστε τάχ᾽ ἂν ἴσως
                            νομίσαντες, εἰ τάδε προήσονται, κἂν σφεῖς ἐν πόνῳ εἶναι, ἐθελήσειαν ἡμῖν
                            ἤτοι κρύφα γε ἢ φανερῶς ἢ ἐξ ἑνός γέ του τρόπου ἀμῦναι. δυνατοὶ δὲ εἰσὶ
                            μάλιστα τῶν νῦν, βουληθέντες· χρυσὸν γὰρ καὶ ἄργυρον πλεῖστον κέκτηνται,
                            ὅθεν ὅ τε πόλεμος καὶ τἆλλα εὐπορεῖ. πέμπωμεν δὲ καὶ ἐς τὴν λακεδαίμονα
                            καὶ ἐς κόρινθον δεόμενοι δεῦρο κατὰ τάχος βοηθεῖν καὶ τὸν ἐκεῖ πόλεμον
                            κινεῖν. ὃ δὲ μάλιστα ἐγώ τε νομίζω ἐπίκαιρον ὑμεῖς τε διὰ τὸ ξύνηθες
                            ἥσυχον ἥκιστ᾽ ἂν ὀξέως πείθοισθε, ὅμως εἰρήσεται. σικελιῶται γὰρ εἰ
                            ἐθέλοιμεν ξύμπαντες, εἰ δὲ μή, ὅτι πλεῖστοι μεθ᾽ ἡμῶν, καθελκύσαντες
                            ἅπαν τὸ ὑπάρχον ναυτικὸν μετὰ δυοῖν μηνοῖν τροφῆς ἀπαντῆσαι ἀθηναίοις ἐς
                            τάραντα καὶ ἄκραν ἰαπυγίαν, καὶ δῆλον ποιῆσαι αὐτοῖς ὅτι οὐ περὶ τῆς
                            σικελίας πρότερον ἔσται ὁ ἀγὼν ἢ τοῦ ἐκείνους περαιωθῆναι τὸν ἰόνιον,
                            μάλιστ᾽ ἂν αὐτοὺς ἐκπλήξαιμεν καὶ ἐς λογισμὸν καταστήσαιμεν ὅτι ὁρμώμεθα
                            μὲν ἐκ φιλίας χώρας φύλακες<add>ὑποδέχεται γὰρ ἡμᾶς τάρας</add>, τὸ δὲ
                            πέλαγος αὐτοῖς πολὺ περαιοῦσθαι μετὰ πάσης τῆς παρασκευῆς, χαλεπὸν δὲ
                            διὰ πλοῦ μῆκος ἐν τάξει μεῖναι, καὶ ἡμῖν ἂν εὐεπίθετος εἴη, βραδεῖά τε
                            καὶ κατ᾽ ὀλίγον προσπίπτουσα. εἰ δ᾽ αὖ τῷ ταχυναυτοῦντι ἁθροωτέρῳ
                            κουφίσαντες προσβάλοιεν, εἰ μὲν κώπαις χρήσαιντο, ἐπιθοίμεθ᾽ ἂν
                            κεκμηκόσιν, εἰ δὲ μὴ δοκοίη, ἔστι καὶ ὑποχωρῆσαι ἡμῖν ἐς τάραντα· οἱ δὲ
                            μετ᾽ ὀλίγων ἐφοδίων ὡς ἐπὶ ναυμαχίᾳ περαιωθέντες ἀποροῖεν ἂν κατὰ χωρία
                            ἐρῆμα, καὶ ἢ μένοντες πολιορκοῖντο ἂν ἢ πειρώμενοι παραπλεῖν τήν τε
                            ἄλλην παρασκευὴν ἀπολείποιεν ἂν καὶ τὰ τῶν πόλεων οὐκ ἂν βέβαια ἔχοντες,
                            εἰ ὑποδέξοιντο, ἀθυμοῖεν. ὥστ᾽ ἔγωγε τούτῳ τῷ λογισμῷ ἡγοῦμαι
                            ἀποκλῃομένους αὐτοὺς οὐδ᾽ ἂν ἀπᾶραι ἀπὸ κερκύρας, ἀλλ᾽ ἢ
                            διαβουλευσαμένους καὶ κατασκοπαῖς χρωμένους, ὁπόσοι τ᾽ ἐσμὲν καὶ ἐν ᾧ
                            χωρίῳ, ἐξωσθῆναι ἂν τῇ ὥρᾳ ἐς χειμῶνα, ἢ καταπλαγέντας τῷ ἀδοκήτῳ
                            καταλῦσαι ἂν τὸν πλοῦν, ἄλλως τε καὶ τοῦ ἐμπειροτάτου τῶν στρατηγῶν, ὡς
                            ἐγὼ ἀκούω, ἄκοντος ἡγουμένου καὶ ἀσμένου ἂν πρόφασιν λαβόντος, εἴ τι
                            ἀξιόχρεων ἀφ᾽ ἡμῶν ὀφθείη. ἀγγελλοίμεθα δ᾽ ἂν εὖ οἶδ᾽ ὅτι ἐπὶ τὸ πλέον·
                            τῶν δ᾽ ἀνθρώπων πρὸς τὰ λεγόμενα καὶ αἱ γνῶμαι ἵστανται, καὶ τοὺς
                            προεπιχειροῦντας ἢ τοῖς γε ἐπιχειροῦσι προδηλοῦντας ὅτι ἀμυνοῦνται
                            μᾶλλον πεφόβηνται, ἰσοκινδύνους ἡγούμενοι. ὅπερ ἂν νῦν ἀθηναῖοι πάθοιεν.
                            ἐπέρχονται γὰρ ἡμῖν ὡς οὐκ ἀμυνουμένοις, δικαίως κατεγνωκότες ὅτι αὐτοὺς
                            οὐ μετὰ λακεδαιμονίων ἐφθείρομεν· εἰ δ᾽ ἴδοιεν παρὰ γνώμην τολμήσαντας,
                            τῷ ἀδοκήτῳ μᾶλλον ἂν καταπλαγεῖεν ἢ τῇ ἀπὸ τοῦ ἀληθοῦς
                        δυνάμει.</quote></p>
                    <p><quote>πείθεσθε οὖν μάλιστα μὲν ταῦτα τολμήσαντες, εἰ δὲ μή, ὅτι τάχιστα
                            τἆλλα ἐς τὸν πόλεμον ἑτοιμάζειν, καὶ παραστῆναι παντὶ τὸ μὲν καταφρονεῖν
                            τοὺς ἐπιόντας ἐν τῶν ἔργων τῇ ἀλκῇ δείκνυσθαι, τὸ δ᾽ ἤδη τὰς μετὰ φόβου
                            παρασκευὰς ἀσφαλεστάτας νομίσαντας ὡς ἐπὶ κινδύνου πράσσειν χρησιμώτατον
                            ἂν ξυμβῆναι. οἱ δὲ ἄνδρες καὶ ἐπέρχονται καὶ ἐν πλῷ εὖ οἶδ᾽ ὅτι ἤδη εἰσὶ
                            καὶ ὅσον οὔπω πάρεισιν.</quote></p>
                </div>
                <div
                    n="35"
                    type="chapter">
                    <p>καὶ ὁ μὲν ἑρμοκράτης τοσαῦτα εἶπεν· τῶν δὲ συρακοσίων ὁ δῆμος ἐν πολλῇ πρὸς
                        ἀλλήλους ἔριδι ἦσαν, οἱ μὲν ὡς οὐδενὶ ἂν τρόπῳ ἔλθοιεν οἱ ἀθηναῖοι οὐδ᾽
                        ἀληθῆ ἐστὶν ἃ λέγει, τοῖς δέ, εἰ καὶ ἔλθοιεν, τί ἂν δράσειαν αὐτοὺς ὅτι οὐκ
                        ἂν μεῖζον ἀντιπάθοιεν. ἄλλοι δὲ καὶ πάνυ καταφρονοῦντες ἐς γέλωτα ἔτρεπον τὸ
                        πρᾶγμα. ὀλίγον δ᾽ ἦν τὸ πιστεῦον τῷ ἑρμοκράτει καὶ φοβούμενον τὸ μέλλον.
                        παρελθὼν δ᾽ αὐτοῖς ἀθηναγόρας, ὃς δήμου τε προστάτης ἦν καὶ ἐν τῷ παρόντι
                        πιθανώτατος τοῖς πολλοῖς, ἔλεγε τοιάδε.</p>
                </div>
                <div
                    n="36"
                    type="chapter">
                    <p><quote>τοὺς μὲν ἀθηναίους ὅστις μὴ βούλεται οὕτω κακῶς φρονῆσαι καὶ
                            ὑποχειρίους ἡμῖν γενέσθαι ἐνθάδε ἐλθόντας, ἢ δειλός ἐστιν ἢ τῇ πόλει οὐκ
                            εὔνους· τοὺς δὲ ἀγγέλλοντας τὰ τοιαῦτα καὶ περιφόβους ὑμᾶς ποιοῦντας τῆς
                            μὲν τόλμης οὐ θαυμάζω, τῆς δὲ ἀξυνεσίας, εἰ μὴ οἴονται ἔνδηλοι εἶναι. οἱ
                            γὰρ δεδιότες ἰδίᾳ τι βούλονται τὴν πόλιν ἐς ἔκπληξιν καθιστάναι, ὅπως τῷ
                            κοινῷ φόβῳ τὸν σφέτερον ἐπηλυγάζωνται. καὶ νῦν αὗται αἱ ἀγγελίαι τοῦτο
                            δύνανται· οὐκ ἀπὸ ταὐτομάτου, ἐκ δὲ ἀνδρῶν οἵπερ αἰεὶ τάδε κινοῦσι
                            ξύγκεινται. ὑμεῖς δὲ ἢν εὖ βουλεύησθε, οὐκ ἐξ ὧν οὗτοι ἀγγέλλουσι
                            σκοποῦντες λογιεῖσθε τὰ εἰκότα, ἀλλ᾽ ἐξ ὧν ἂν ἄνθρωποι δεινοὶ καὶ πολλῶν
                            ἔμπειροι, ὥσπερ ἐγὼ ἀθηναίους ἀξιῶ, δράσειαν. οὐ γὰρ αὐτοὺς εἰκὸς
                            πελοποννησίους τε ὑπολιπόντας καὶ τὸν ἐκεῖ πόλεμον μήπω βεβαίως
                            καταλελυμένους ἐπ᾽ ἄλλον πόλεμον οὐκ ἐλάσσω ἑκόντας ἐλθεῖν, ἐπεὶ ἔγωγε
                            ἀγαπᾶν οἴομαι αὐτοὺς ὅτι οὐχ ἡμεῖς ἐπ᾽ ἐκείνους ἐρχόμεθα, πόλεις
                            τοσαῦται καὶ οὕτω μεγάλαι.</quote></p>
                </div>
                <div
                    n="37"
                    type="chapter">
                    <p><quote>εἰ δὲ δή, ὥσπερ λέγονται, ἔλθοιεν, ἱκανωτέραν ἡγοῦμαι σικελίαν
                            πελοποννήσου διαπολεμῆσαι ὅσῳ κατὰ πάντα ἄμεινον ἐξήρτυται, τὴν δὲ
                            ἡμετέραν πόλιν αὐτὴν τῆς νῦν στρατιᾶς, ὥς φασιν, ἐπιούσης, καὶ εἰ δὶς
                            τοσαύτη ἔλθοι, πολὺ κρείσσω εἶναι, οἷς γ᾽ ἐπίσταμαι οὔθ᾽ ἵππους
                            ἀκολουθήσοντας, οὐδ᾽ αὐτόθεν πορισθησομένους εἰ μὴ ὀλίγους τινὰς παρ᾽
                            ἐγεσταίων, οὔθ᾽ ὁπλίτας ἰσοπλήθεις τοῖς ἡμετέροις ἐπὶ νεῶν γε
                                ἐλθόντας<add>μέγα γὰρ τὸ καὶ αὐταῖς ταῖς ναυσὶ κούφαις τοσοῦτον
                                πλοῦν δεῦρο κομισθῆναι</add>, τήν τε ἄλλην παρασκευὴν ὅσην δεῖ ἐπὶ
                            πόλιν τοσήνδε πορισθῆναι, οὐκ ὀλίγην οὖσαν. ὥστε, παρὰ τοσοῦτον
                            γιγνώσκω, μόλις ἄν μοι δοκοῦσιν, εἰ πόλιν ἑτέραν τοσαύτην ὅσαι
                            συράκουσαί εἰσιν ἔλθοιεν ἔχοντες καὶ ὅμορον οἰκίσαντες τὸν πόλεμον
                            ποιοῖντο, οὐκ ἂν παντάπασι διαφθαρῆναι, ἦ πού γε δὴ ἐν πάσῃ πολεμίᾳ
                                σικελίᾳ<add>ξυστήσεται γάρ</add>στρατοπέδῳ τε ἐκ νεῶν ἱδρυθέντι καὶ
                            ἐκ σκηνιδίων καὶ ἀναγκαίας παρασκευῆς οὐκ ἐπὶ πολὺ ὑπὸ τῶν ἡμετέρων
                            ἱππέων ἐξιόντες. τό τε ξύμπαν οὐδ᾽ ἂν κρατῆσαι αὐτοὺς τῆς γῆς ἡγοῦμαι·
                            τοσούτῳ τὴν ἡμετέραν παρασκευὴν κρείσσω νομίζω.</quote></p>
                </div>
                <div
                    n="38"
                    type="chapter">
                    <p><quote>ἀλλὰ ταῦτα, ὥσπερ ἐγὼ λέγω, οἵ τε ἀθηναῖοι γιγνώσκοντες τὰ σφέτερα
                            αὐτῶν εὖ οἶδ᾽ ὅτι σῴζουσι, καὶ ἐνθένδε ἄνδρες οὔτε ὄντα οὔτε ἂν γενόμενα
                            λογοποιοῦσιν, οὓς ἐγὼ οὐ νῦν πρῶτον, ἀλλ᾽ αἰεὶ ἐπίσταμαι ἤτοι λόγοις γε
                            τοιοῖσδε καὶ ἔτι τούτων κακουργοτέροις ἢ ἔργοις βουλομένους
                            καταπλήξαντας τὸ ὑμέτερον πλῆθος αὐτοὺς τῆς πόλεως ἄρχειν. καὶ δέδοικα
                            μέντοι μήποτε πολλὰ πειρῶντες καὶ κατορθώσωσιν· ἡμεῖς δὲ κακοί, πρὶν ἐν
                            τῷ παθεῖν ὦμεν, προφυλάξασθαί τε καὶ αἰσθόμενοι ἐπεξελθεῖν. τοιγάρτοι
                            δι᾽ αὐτὰ ἡ πόλις ἡμῶν ὀλιγάκις μὲν ἡσυχάζει, στάσεις δὲ πολλὰς καὶ
                            ἀγῶνας οὐ πρὸς τοὺς πολεμίους πλέονας ἢ πρὸς αὑτὴν ἀναιρεῖται,
                            τυραννίδας δὲ ἔστιν ὅτε καὶ δυναστείας ἀδίκους. ὧν ἐγὼ πειράσομαι, ἤν γε
                            ὑμεῖς ἐθέλητε ἕπεσθαι, μήποτε ἐφ᾽ ἡμῶν τι περιιδεῖν γενέσθαι, ὑμᾶς μὲν
                            τοὺς πολλοὺς πείθων, τοὺς δὲ τὰ τοιαῦτα μηχανωμένους κολάζων, μὴ μόνον
                                αὐτοφώρους<add>χαλεπὸν γὰρ ἐπιτυγχάνειν</add>, ἀλλὰ καὶ ὧν βούλονται
                            μέν, δύνανται δ᾽ οὔ<add>τὸν γὰρ ἐχθρὸν οὐχ ὧν δρᾷ μόνον, ἀλλὰ καὶ τῆς
                                διανοίας προαμύνεσθαι χρή, εἴπερ καὶ μὴ προφυλαξάμενός τις
                                προπείσεται</add>, τοὺς δ᾽ αὖ ὀλίγους τὰ μὲν ἐλέγχων, τὰ δὲ
                            φυλάσσων, τὰ δὲ καὶ διδάσκων· μάλιστα γὰρ δοκῶ ἄν μοι οὕτως ἀποτρέπειν
                            τῆς κακουργίας. καὶ δῆτα, ὃ πολλάκις ἐσκεψάμην, τί καὶ βούλεσθε, ὦ
                            νεώτεροι; πότερον ἄρχειν ἤδη; ἀλλ᾽ οὐκ ἔννομον· ὁ δὲ νόμος ἐκ τοῦ μὴ
                            δύνασθαι ὑμᾶς μᾶλλον ἢ δυναμένους ἐτέθη ἀτιμάζειν. ἀλλὰ δὴ μὴ μετὰ
                            πολλῶν ἰσονομεῖσθαι; καὶ πῶς δίκαιον τοὺς αὐτοὺς μὴ τῶν αὐτῶν
                            ἀξιοῦσθαι;</quote></p>
                </div>
                <div
                    n="39"
                    type="chapter">
                    <p><quote>φήσει τις δημοκρατίαν οὔτε ξυνετὸν οὔτ᾽ ἴσον εἶναι, τοὺς δ᾽ ἔχοντας τὰ
                            χρήματα καὶ ἄρχειν ἄριστα βελτίστους. ἐγὼ δέ φημι πρῶτα μὲν δῆμον ξύμπαν
                            ὠνομάσθαι, ὀλιγαρχίαν δὲ μέρος, ἔπειτα φύλακας μὲν ἀρίστους εἶναι
                            χρημάτων τοὺς πλουσίους, βουλεῦσαι δ᾽ ἂν βέλτιστα τοὺς ξυνετούς, κρῖναι
                            δ᾽ ἂν ἀκούσαντας ἄριστα τοὺς πολλούς, καὶ ταῦτα ὁμοίως καὶ κατὰ μέρη καὶ
                            ξύμπαντα ἐν δημοκρατίᾳ ἰσομοιρεῖν. ὀλιγαρχία δὲ τῶν μὲν κινδύνων τοῖς
                            πολλοῖς μεταδίδωσι, τῶν δ᾽ ὠφελίμων οὐ πλεονεκτεῖ μόνον, ἀλλὰ καὶ
                            ξύμπαντ᾽ ἀφελομένη ἔχει· ἃ ὑμῶν οἵ τε δυνάμενοι καὶ οἱ νέοι
                            προθυμοῦνται, ἀδύνατα ἐν μεγάλῃ πόλει κατασχεῖν.</quote></p>
                    <p><quote>ἀλλ᾽ ἔτι καὶ νῦν, ὦ πάντων ἀξυνετώτατοι, εἰ μὴ μανθάνετε κακὰ
                            σπεύδοντες, ἢ ἀμαθέστατοί ἐστε ὧν ἐγὼ οἶδα ἑλλήνων, ἢ ἀδικώτατοι, εἰ
                            εἰδότες τολμᾶτε.</quote></p>
                </div>
                <div
                    n="40"
                    type="chapter">
                    <p><quote>ἀλλ᾽ ἤτοι μαθόντες γε ἢ μεταγνόντες τὸ τῆς πόλεως ξύμπασι κοινὸν
                            αὔξετε, ἡγησάμενοι τοῦτο μὲν ἂν καὶ ἴσον καὶ πλέον οἱ ἀγαθοὶ
                                ὑμῶν<add>ἤπερ τὸ τῆς πόλεως πλῆθος</add>μετασχεῖν, εἰ δ᾽ ἄλλα
                            βουλήσεσθε, καὶ τοῦ παντὸς κινδυνεῦσαι στερηθῆναι· καὶ τῶν τοιῶνδε
                            ἀγγελιῶν ὡς πρὸς αἰσθανομένους καὶ μὴ ἐπιτρέψοντας ἀπαλλάγητε. ἡ γὰρ
                            πόλις ἥδε, καὶ εἰ ἔρχονται ἀθηναῖοι, ἀμυνεῖται αὐτοὺς ἀξίως αὑτῆς, καὶ
                            στρατηγοί εἰσιν ἡμῖν οἳ σκέψονται αὐτά· καὶ εἰ μή τι αὐτῶν ἀληθές ἐστιν,
                            ὥσπερ οὐκ οἴομαι, οὐ πρὸς τὰς ὑμετέρας ἀγγελίας καταπλαγεῖσα καὶ ἑλομένη
                            ὑμᾶς ἄρχοντας αὐθαίρετον δουλείαν ἐπιβαλεῖται, αὐτὴ δ᾽ ἐφ᾽ αὑτῆς
                            σκοποῦσα τούς τε λόγους ἀφ᾽ ὑμῶν ὡς ἔργα δυναμένους κρινεῖ καὶ τὴν
                            ὑπάρχουσαν ἐλευθερίαν οὐχὶ ἐκ τοῦ ἀκούειν ἀφαιρεθήσεται, ἐκ δὲ τοῦ ἔργῳ
                            φυλασσομένη μὴ ἐπιτρέπειν πειράσεται σῴζειν.</quote></p>
                </div>
                <div
                    n="41"
                    type="chapter">
                    <p>τοιαῦτα δὲ ἀθηναγόρας εἶπεν. τῶν δὲ στρατηγῶν εἷς ἀναστὰς ἄλλον μὲν οὐδένα
                        ἔτι εἴασε παρελθεῖν, αὐτὸς δὲ πρὸς τὰ παρόντα ἔλεξε τοιάδε.<quote>διαβολὰς
                            μὲν οὐ σῶφρον οὔτε λέγειν τινὰς ἐς ἀλλήλους οὔτε τοὺς ἀκούοντας
                            ἀποδέχεσθαι, πρὸς δὲ τὰ ἐσαγγελλόμενα μᾶλλον ὁρᾶν, ὅπως εἷς τε ἕκαστος
                            καὶ ἡ ξύμπασα πόλις καλῶς τοὺς ἐπιόντας παρασκευασόμεθα ἀμύνεσθαι. καὶ
                            ἢν ἄρα μηδὲν δεήσῃ, οὐδεμία βλάβη τοῦ τε τὸ κοινὸν κοσμηθῆναι καὶ ἵπποις
                            καὶ ὅπλοις καὶ τοῖς ἄλλοις οἷς ὁ πόλεμος ἀγάλλεται<add>τὴν δ᾽ ἐπιμέλειαν
                                καὶ ἐξέτασιν αὐτῶν ἡμεῖς ἕξομεν</add>, καὶ τῶν πρὸς τὰς πόλεις
                            διαπομπῶν ἅμα ἔς τε κατασκοπὴν καὶ ἤν τι ἄλλο φαίνηται ἐπιτήδειον. τὰ δὲ
                            καὶ ἐπιμεμελήμεθα ἤδη, καὶ ὅτι ἂν αἰσθώμεθα ἐς ὑμᾶς οἴσομεν.</quote>καὶ
                        οἱ μὲν συρακόσιοι τοσαῦτα εἰπόντος τοῦ στρατηγοῦ διελύθησαν ἐκ τοῦ
                        ξυλλόγου.</p>
                </div>
                <div
                    n="42"
                    type="chapter">
                    <p>οἱ δ᾽ ἀθηναῖοι ἤδη ἐν τῇ κερκύρᾳ αὐτοί τε καὶ οἱ ξύμμαχοι ἅπαντες ἦσαν. καὶ
                        πρῶτον μὲν ἐπεξέτασιν τοῦ στρατεύματος καὶ ξύνταξιν, ὥσπερ ἔμελλον
                        ὁρμιεῖσθαί τε καὶ στρατοπεδεύεσθαι, οἱ στρατηγοὶ ἐποιήσαντο, καὶ τρία μέρη
                        νείμαντες ἓν ἑκάστῳ ἐκλήρωσαν, ἵνα μήτε ἅμα πλέοντες ἀπορῶσιν ὕδατος καὶ
                        λιμένων καὶ τῶν ἐπιτηδείων ἐν ταῖς καταγωγαῖς, πρός τε τἆλλα εὐκοσμότεροι
                        καὶ ῥᾴους ἄρχειν ὦσι, κατὰ τέλη στρατηγῷ προστεταγμένοι· ἔπειτα δὲ
                        προύπεμψαν καὶ ἐς τὴν ἰταλίαν καὶ σικελίαν τρεῖς ναῦς εἰσομένας αἵτινες σφᾶς
                        τῶν πόλεων δέξονται. καὶ εἴρητο αὐταῖς προαπαντᾶν, ὅπως ἐπιστάμενοι
                        καταπλέωσιν.</p>
                </div>
                <div
                    n="43"
                    type="chapter">
                    <p>μετὰ δὲ ταῦτα τοσῇδε ἤδη τῇ παρασκευῇ ἀθηναῖοι ἄραντες ἐκ τῆς κερκύρας ἐς τὴν
                        σικελίαν ἐπεραιοῦντο, τριήρεσι μὲν ταῖς πάσαις τέσσαρσι καὶ τριάκοντα καὶ
                        ἑκατόν, καὶ δυοῖν ῥοδίοιν πεντηκοντόροιν<add>τούτων ἀττικαὶ μὲν ἦσαν ἑκατόν,
                            ὧν αἱ μὲν ἑξήκοντα ταχεῖαι, αἱ δ᾽ ἄλλαι στρατιώτιδες, τὸ δὲ ἄλλο
                            ναυτικὸν χίων καὶ τῶν ἄλλων ξυμμάχων</add>, ὁπλίταις δὲ τοῖς ξύμπασιν
                        ἑκατὸν καὶ πεντακισχιλίοις<add>καὶ τούτων ἀθηναίων μὲν αὐτῶν ἦσαν
                            πεντακόσιοι μὲν καὶ χίλιοι ἐκ καταλόγου, ἑπτακόσιοι δὲ θῆτες ἐπιβάται
                            τῶν νεῶν, ξύμμαχοι δὲ οἱ ἄλλοι ξυνεστράτευον, οἱ μὲν τῶν ὑπηκόων, οἱ δ᾽
                            ἀργείων πεντακόσιοι καὶ μαντινέων καὶ μισθοφόρων πεντήκοντα καὶ
                            διακόσιοι</add>, τοξόταις δὲ τοῖς πᾶσιν ὀγδοήκοντα καὶ
                            τετρακοσίοις<add>καὶ τούτων κρῆτες οἱ ὀγδοήκοντα ἦσαν</add>καὶ
                        σφενδονήταις ῥοδίων ἑπτακοσίοις, καὶ μεγαρεῦσι ψιλοῖς φυγάσιν εἴκοσι καὶ
                        ἑκατόν, καὶ ἱππαγωγῷ μιᾷ τριάκοντα ἀγούσῃ ἱππέας.</p>
                </div>
                <div
                    n="44"
                    type="chapter">
                    <p>τοσαύτη ἡ πρώτη παρασκευὴ πρὸς τὸν πόλεμον διέπλει. τούτοις δὲ τὰ ἐπιτήδεια
                        ἄγουσαι ὁλκάδες μὲν τριάκοντα σιταγωγοί, καὶ τοὺς σιτοποιοὺς ἔχουσαι καὶ
                        λιθολόγους καὶ τέκτονας καὶ ὅσα ἐς τειχισμὸν ἐργαλεῖα, πλοῖα δὲ ἑκατόν, ἃ ἐξ
                        ἀνάγκης μετὰ τῶν ὁλκάδων ξυνέπλει· πολλὰ δὲ καὶ ἄλλα πλοῖα καὶ ὁλκάδες
                        ἑκούσιοι ξυνηκολούθουν τῇ στρατιᾷ ἐμπορίας ἕνεκα· ἃ τότε πάντα ἐκ τῆς
                        κερκύρας ξυνδιέβαλλε τὸν ἰόνιον κόλπον. καὶ προσβαλοῦσα ἡ πᾶσα παρασκευὴ
                        πρός τε ἄκραν ἰαπυγίαν καὶ πρὸς τάραντα καὶ ὡς ἕκαστοι ηὐπόρησαν,
                        παρεκομίζοντο τὴν ἰταλίαν, τῶν μὲν πόλεων οὐ δεχομένων αὐτοὺς ἀγορᾷ οὐδὲ
                        ἄστει, ὕδατι δὲ καὶ ὅρμῳ, τάραντος δὲ καὶ λοκρῶν οὐδὲ τούτοις, ἕως ἀφίκοντο
                        ἐς ῥήγιον τῆς ἰταλίας ἀκρωτήριον. καὶ ἐνταῦθα ἤδη ἡθροίζοντο, καὶ ἔξω τῆς
                        πόλεως, ὡς αὐτοὺς ἔσω οὐκ ἐδέχοντο, στρατόπεδόν τε κατεσκευάσαντο ἐν τῷ τῆς
                        ἀρτέμιδος ἱερῷ, οὗ αὐτοῖς καὶ ἀγορὰν παρεῖχον, καὶ τὰς ναῦς ἀνελκύσαντες
                        ἡσύχασαν. καὶ πρός<add>τε</add>τοὺς ῥηγίνους λόγους ἐποιήσαντο, ἀξιοῦντες
                        χαλκιδέας ὄντας χαλκιδεῦσιν οὖσι λεοντίνοις βοηθεῖν· οἱ δὲ οὐδὲ μεθ᾽ ἑτέρων
                        ἔφασαν ἔσεσθαι, ἀλλ᾽ ὅτι ἂν καὶ τοῖς ἄλλοις ἰταλιώταις ξυνδοκῇ, τοῦτο
                        ποιήσειν. οἱ δὲ πρὸς τὰ ἐν τῇ σικελίᾳ πράγματα ἐσκόπουν ὅτῳ τρόπῳ ἄριστα
                        προσοίσονται· καὶ τὰς πρόπλους ναῦς ἐκ τῆς ἐγέστης ἅμα προσέμενον,
                        βουλόμενοι εἰδέναι περὶ τῶν χρημάτων εἰ ἔστιν ἃ ἔλεγον ἐν ταῖς ἀθήναις οἱ
                        ἄγγελοι.</p>
                </div>
                <div
                    n="45"
                    type="chapter">
                    <p>τοῖς δὲ συρακοσίοις ἐν τούτῳ πολλαχόθεν τε ἤδη καὶ ἀπὸ τῶν κατασκόπων σαφῆ
                        ἠγγέλλετο ὅτι ἐν ῥηγίῳ αἱ νῆές εἰσι, καὶ ὡς ἐπὶ τούτοις παρεσκευάζοντο πάσῃ
                        τῇ γνώμῃ καὶ οὐκέτι ἠπίστουν. καὶ ἔς τε τοὺς σικελοὺς περιέπεμπον, ἔνθα μὲν
                        φύλακας, πρὸς δὲ τοὺς πρέσβεις, καὶ ἐς τὰ περιπόλια τὰ ἐν τῇ χώρᾳ φρουρὰς
                        ἐσεκόμιζον, τά τε ἐν τῇ πόλει ὅπλων ἐξετάσει καὶ ἵππων ἐσκόπουν εἰ ἐντελῆ
                        ἐστί, καὶ τἆλλα ὡς ἐπὶ ταχεῖ πολέμῳ καὶ ὅσον οὐ παρόντι καθίσταντο.</p>
                </div>
                <div
                    n="46"
                    type="chapter">
                    <p>αἱ δ᾽ ἐκ τῆς ἐγέστης τρεῖς νῆες αἱ πρόπλοι παραγίγνονται τοῖς ἀθηναίοις ἐς τὸ
                        ῥήγιον, ἀγγέλλουσαι ὅτι τἆλλα μὲν οὐκ ἔστι χρήματα ἃ ὑπέσχοντο, τριάκοντα δὲ
                        τάλαντα μόνα φαίνεται. καὶ οἱ στρατηγοὶ εὐθὺς ἐν ἀθυμίᾳ ἦσαν, ὅτι αὐτοῖς
                        τοῦτό τε πρῶτον ἀντεκεκρούκει καὶ οἱ ῥηγῖνοι οὐκ ἐθελήσαντες ξυστρατεύειν,
                        οὓς πρῶτον ἤρξαντο πείθειν καὶ εἰκὸς ἦν μάλιστα, λεοντίνων τε ξυγγενεῖς
                        ὄντας καὶ σφίσιν αἰεὶ ἐπιτηδείους. καὶ τῷ μὲν νικίᾳ προσδεχομένῳ ἦν τὰ παρὰ
                        τῶν ἐγεσταίων, τοῖν δὲ ἑτέροιν καὶ ἀλογώτερα. οἱ δὲ ἐγεσταῖοι τοιόνδε τι
                        ἐξετεχνήσαντο τότε ὅτε οἱ πρῶτοι πρέσβεις τῶν ἀθηναίων ἦλθον αὐτοῖς ἐς τὴν
                        κατασκοπὴν τῶν χρημάτων. ἔς τε τὸ ἐν ἔρυκι ἱερὸν τῆς ἀφροδίτης ἀγαγόντες
                        αὐτοὺς ἐπέδειξαν τὰ ἀναθήματα, φιάλας τε καὶ οἰνοχόας καὶ θυμιατήρια καὶ
                        ἄλλην κατασκευὴν οὐκ ὀλίγην, ἃ ὄντα ἀργυρᾶ πολλῷ πλείω τὴν ὄψιν ἀπ᾽ ὀλίγης
                        δυνάμεως χρημάτων παρείχετο· καὶ ἰδίᾳ ξενίσεις ποιούμενοι τῶν τριηριτῶν τά
                        τε ἐξ αὐτῆς ἐγέστης ἐκπώματα καὶ χρυσᾶ καὶ ἀργυρᾶ ξυλλέξαντες καὶ τὰ ἐκ τῶν
                        ἐγγὺς πόλεων καὶ φοινικικῶν καὶ ἑλληνίδων αἰτησάμενοι ἐσέφερον ἐς τὰς
                        ἑστιάσεις ὡς οἰκεῖα ἕκαστοι. καὶ πάντων ὡς ἐπὶ τὸ πολὺ τοῖς αὐτοῖς χρωμένων
                        καὶ πανταχοῦ πολλῶν φαινομένων μεγάλην τὴν ἔκπληξιν τοῖς ἐκ τῶν τριήρων
                        ἀθηναίοις παρεῖχε, καὶ ἀφικόμενοι ἐς τὰς ἀθήνας διεθρόησαν ὡς χρήματα πολλὰ
                        ἴδοιεν. καὶ οἱ μὲν αὐτοί τε ἀπατηθέντες καὶ τοὺς ἄλλους τότε πείσαντες,
                        ἐπειδὴ διῆλθεν ὁ λόγος ὅτι οὐκ εἴη ἐν τῇ ἐγέστῃ τὰ χρήματα, πολλὴν τὴν
                        αἰτίαν εἶχον ὑπὸ τῶν στρατιωτῶν· οἱ δὲ στρατηγοὶ πρὸς τὰ παρόντα
                        ἐβουλεύοντο.</p>
                </div>
                <div
                    n="47"
                    type="chapter">
                    <p>καὶ νικίου μὲν ἦν γνώμη πλεῖν ἐπὶ σελινοῦντα πάσῃ τῇ στρατιᾷ, ἐφ᾽ ὅπερ
                        μάλιστα ἐπέμφθησαν, καὶ ἢν μὲν παρέχωσι χρήματα παντὶ τῷ στρατεύματι
                        ἐγεσταῖοι, πρὸς ταῦτα βουλεύεσθαι, εἰ δὲ μή, ταῖς ἑξήκοντα ναυσίν, ὅσασπερ
                        ᾐτήσαντο, ἀξιοῦν διδόναι αὐτοὺς τροφήν, καὶ παραμείναντας σελινουντίους ἢ
                        βίᾳ ἢ ξυμβάσει διαλλάξαι αὐτοῖς, καὶ οὕτω παραπλεύσαντας τὰς ἄλλας πόλεις
                        καὶ ἐπιδείξαντας μὲν τὴν δύναμιν τῆς ἀθηναίων πόλεως, δηλώσαντας δὲ τὴν ἐς
                        τοὺς φίλους καὶ ξυμμάχους προθυμίαν, ἀποπλεῖν οἴκαδε, ἢν μή τι δι᾽ ὀλίγου
                        καὶ ἀπὸ τοῦ ἀδοκήτου ἢ λεοντίνους οἷοί τε ὦσιν ὠφελῆσαι ἢ τῶν ἄλλων τινὰ
                        πόλεων προσαγαγέσθαι, καὶ τῇ πόλει δαπανῶντας τὰ οἰκεῖα μὴ κινδυνεύειν.</p>
                </div>
                <div
                    n="48"
                    type="chapter">
                    <p>ἀλκιβιάδης δὲ οὐκ ἔφη χρῆναι τοσαύτῃ δυνάμει ἐκπλεύσαντας αἰσχρῶς καὶ
                        ἀπράκτους ἀπελθεῖν, ἀλλ᾽ ἔς τε τὰς πόλεις ἐπικηρυκεύεσθαι πλὴν σελινοῦντος
                        καὶ συρακουσῶν τὰς ἄλλας, καὶ πειρᾶσθαι καὶ τοὺς σικελοὺς τοὺς μὲν ἀφιστάναι
                        ἀπὸ τῶν συρακοσίων, τοὺς δὲ φίλους ποιεῖσθαι, ἵνα σῖτον καὶ στρατιὰν ἔχωσι,
                        πρῶτον δὲ πείθειν μεσσηνίους<add>ἐν πόρῳ γὰρ μάλιστα καὶ προσβολῇ εἶναι
                            αὐτοὺς τῆς σικελίας, καὶ λιμένα καὶ ἐφόρμησιν τῇ στρατιᾷ ἱκανωτάτην
                            ἔσεσθαι</add>· προσαγαγομένους δὲ τὰς πόλεις, εἰδότας μεθ᾽ ὧν τις
                        πολεμήσει, οὕτως ἤδη συρακούσαις καὶ σελινοῦντι ἐπιχειρεῖν, ἢν μὴ οἱ μὲν
                        ἐγεσταίοις ξυμβαίνωσιν, οἱ δὲ λεοντίνους ἐῶσι κατοικίζειν.</p>
                </div>
                <div
                    n="49"
                    type="chapter">
                    <p>λάμαχος δὲ ἄντικρυς ἔφη χρῆναι πλεῖν ἐπὶ συρακούσας καὶ πρὸς τῇ πόλει ὡς
                        τάχιστα τὴν μάχην ποιεῖσθαι, ἕως ἔτι ἀπαράσκευοί τε εἰσὶ καὶ μάλιστα
                        ἐκπεπληγμένοι. τὸ γὰρ πρῶτον πᾶν στράτευμα δεινότατον εἶναι· ἢν δὲ χρονίσῃ
                        πρὶν ἐς ὄψιν ἐλθεῖν, τῇ γνώμῃ ἀναθαρσοῦντας ἀνθρώπους καὶ τῇ ὄψει
                        καταφρονεῖν μᾶλλον. αἰφνίδιοι δὲ ἢν προσπέσωσιν, ἕως ἔτι περιδεεῖς
                        προσδέχονται, μάλιστ᾽ ἂν σφεῖς περιγενέσθαι καὶ κατὰ πάντα ἂν αὐτοὺς
                        ἐκφοβῆσαι, τῇ τε ὄψει<add>πλεῖστοι γὰρ ἂν νῦν φανῆναι</add>καὶ τῇ προσδοκίᾳ
                        ὧν πείσονται, μάλιστα δ᾽ ἂν τῷ αὐτίκα κινδύνῳ τῆς μάχης. εἰκὸς δὲ εἶναι καὶ
                        ἐν τοῖς ἀγροῖς πολλοὺς ἀποληφθῆναι ἔξω διὰ τὸ ἀπιστεῖν σφᾶς μὴ ἥξειν, καὶ
                        ἐσκομιζομένων αὐτῶν τὴν στρατιὰν οὐκ ἀπορήσειν χρημάτων, ἢν πρὸς τῇ πόλει
                        κρατοῦσα καθέζηται. τούς τε ἄλλους σικελιώτας οὕτως ἤδη μᾶλλον καὶ ἐκείνοις
                        οὐ ξυμμαχήσειν καὶ σφίσι προσιέναι καὶ οὐ διαμελλήσειν περισκοποῦντας
                        ὁπότεροι κρατήσουσιν. ναύσταθμον δὲ ἐπαναχωρήσαντας καὶ ἐφορμηθέντας μέγαρα
                        ἔφη χρῆναι ποιεῖσθαι, ἃ ἦν ἐρῆμα, ἀπέχοντα συρακουσῶν οὔτε πλοῦν πολὺν οὔτε
                        ὁδόν.</p>
                </div>
                <div
                    n="50"
                    type="chapter">
                    <p>λάμαχος μὲν ταῦτα εἰπὼν ὅμως προσέθετο καὶ αὐτὸς τῇ ἀλκιβιάδου γνώμῃ. μετὰ δὲ
                        τοῦτο ἀλκιβιάδης τῇ αὑτοῦ νηὶ διαπλεύσας ἐς μεσσήνην καὶ λόγους ποιησάμενος
                        περὶ ξυμμαχίας πρὸς αὐτούς, ὡς οὐκ ἔπειθεν, ἀλλ᾽ ἀπεκρίναντο πόλει μὲν ἂν οὐ
                        δέξασθαι, ἀγορὰν δ᾽ ἔξω παρέξειν, ἀπέπλει ἐς τὸ ῥήγιον. καὶ εὐθὺς
                        ξυμπληρώσαντες ἑξήκοντα ναῦς ἐκ πασῶν οἱ στρατηγοὶ καὶ τὰ ἐπιτήδεια λαβόντες
                        παρέπλεον ἐς νάξον, τὴν ἄλλην στρατιὰν ἐν ῥηγίῳ καταλιπόντες καὶ ἕνα σφῶν
                        αὐτῶν. ναξίων δὲ δεξαμένων τῇ πόλει παρέπλεον ἐς κατάνην. καὶ ὡς αὐτοὺς οἱ
                        καταναῖοι οὐκ ἐδέχοντο<add>ἐνῆσαν γὰρ αὐτόθι ἄνδρες τὰ συρακοσίων
                            βουλόμενοι</add>, ἐκομίσθησαν ἐπὶ τὸν τηρίαν ποταμόν, καὶ αὐλισάμενοι τῇ
                        ὑστεραίᾳ ἐπὶ συρακούσας ἔπλεον ἐπὶ κέρως ἔχοντες τὰς ἄλλας ναῦς· δέκα δὲ τῶν
                        νεῶν προύπεμψαν ἐς τὸν μέγαν λιμένα πλεῦσαί τε καὶ κατασκέψασθαι εἴ τι
                        ναυτικόν ἐστι καθειλκυσμένον, καὶ κηρῦξαι ἀπὸ τῶν νεῶν προσπλεύσαντας ὅτι
                        ἀθηναῖοι ἥκουσι λεοντίνους ἐς τὴν ἑαυτῶν κατοικιοῦντες κατὰ ξυμμαχίαν καὶ
                        ξυγγένειαν· τοὺς οὖν ὄντας ἐν συρακούσαις λεοντίνων ὡς παρὰ φίλους καὶ
                        εὐεργέτας ἀθηναίους ἀδεῶς ἀπιέναι. ἐπεὶ δ᾽ ἐκηρύχθη καὶ κατεσκέψαντο τήν τε
                        πόλιν καὶ τοὺς λιμένας καὶ τὰ περὶ τὴν χώραν ἐξ ἧς αὐτοῖς ὁρμωμένοις
                        πολεμητέα ἦν, ἀπέπλευσαν πάλιν ἐς κατάνην.</p>
                </div>
                <div
                    n="51"
                    type="chapter">
                    <p>καὶ ἐκκλησίας γενομένης τὴν μὲν στρατιὰν οὐκ ἐδέχοντο οἱ καταναῖοι, τοὺς δὲ
                        στρατηγοὺς ἐσελθόντας ἐκέλευον, εἴ τι βούλονται, εἰπεῖν. καὶ λέγοντος τοῦ
                        ἀλκιβιάδου, καὶ τῶν ἐν τῇ πόλει πρὸς τὴν ἐκκλησίαν τετραμμένων, οἱ
                        στρατιῶται πυλίδα τινὰ ἐνῳκοδομημένην κακῶς ἔλαθον διελόντες, καὶ ἐσελθόντες
                        ἠγόραζον ἐς τὴν πόλιν. τῶν δὲ καταναίων οἱ μὲν τὰ τῶν συρακοσίων φρονοῦντες,
                        ὡς εἶδον τὸ στράτευμα ἔνδον, εὐθὺς περιδεεῖς γενόμενοι ὑπεξῆλθον οὐ πολλοί
                        τινες, οἱ δὲ ἄλλοι ἐψηφίσαντό τε ξυμμαχίαν τοῖς ἀθηναίοις καὶ τὸ ἄλλο
                        στράτευμα ἐκέλευον ἐκ ῥηγίου κομίζειν. μετὰ δὲ τοῦτο διαπλεύσαντες οἱ
                        ἀθηναῖοι ἐς τὸ ῥήγιον, πάσῃ ἤδη τῇ στρατιᾷ ἄραντες ἐς τὴν κατάνην, ἐπειδὴ
                        ἀφίκοντο, κατεσκευάζοντο τὸ στρατόπεδον.</p>
                </div>
                <div
                    n="52"
                    type="chapter">
                    <p>ἐσηγγέλλετο δὲ αὐτοῖς ἔκ τε καμαρίνης ὡς, εἰ ἔλθοιεν, προσχωροῖεν ἄν, καὶ ὅτι
                        συρακόσιοι πληροῦσι ναυτικόν. ἁπάσῃ οὖν τῇ στρατιᾷ παρέπλευσαν πρῶτον μὲν
                        ἐπὶ συρακούσας· καὶ ὡς οὐδὲν ηὗρον ναυτικὸν πληρούμενον, παρεκομίζοντο αὖθις
                        ἐπὶ καμαρίνης, καὶ σχόντες ἐς τὸν αἰγιαλὸν ἐπεκηρυκεύοντο. οἱ δ᾽ οὐκ
                        ἐδέχοντο, λέγοντες σφίσι τὰ ὅρκια εἶναι μιᾷ νηὶ καταπλεόντων ἀθηναίων
                        δέχεσθαι, ἢν μὴ αὐτοὶ πλείους μεταπέμπωσιν. ἄπρακτοι δὲ γενόμενοι ἀπέπλεον·
                        καὶ ἀποβάντες κατά τι τῆς συρακοσίας καὶ ἁρπαγὴν ποιησάμενοι, καὶ τῶν
                        συρακοσίων ἱππέων βοηθησάντων καὶ τῶν ψιλῶν τινὰς ἐσκεδασμένους
                        διαφθειράντων, ἀπεκομίσθησαν ἐς κατάνην.</p>
                </div>
                <div
                    n="53"
                    type="chapter">
                    <p>καὶ καταλαμβάνουσι τὴν σαλαμινίαν ναῦν ἐκ τῶν ἀθηνῶν ἥκουσαν ἐπί τε
                        ἀλκιβιάδην ὡς κελεύσοντας ἀποπλεῖν ἐς ἀπολογίαν ὧν ἡ πόλις ἐνεκάλει, καὶ ἐπ᾽
                        ἄλλους τινὰς τῶν στρατιωτῶν τῶν μετ᾽ αὐτοῦ μεμηνυμένων περὶ τῶν μυστηρίων ὡς
                        ἀσεβούντων, τῶν δὲ καὶ περὶ τῶν ἑρμῶν. οἱ γὰρ ἀθηναῖοι, ἐπειδὴ ἡ στρατιὰ
                        ἀπέπλευσεν, οὐδὲν ἧσσον ζήτησιν ἐποιοῦντο τῶν περὶ τὰ μυστήρια καὶ τῶν περὶ
                        τοὺς ἑρμᾶς δρασθέντων, καὶ οὐ δοκιμάζοντες τοὺς μηνυτάς, ἀλλὰ πάντα ὑπόπτως
                        ἀποδεχόμενοι, διὰ πονηρῶν ἀνθρώπων πίστιν πάνυ χρηστοὺς τῶν πολιτῶν
                        ξυλλαμβάνοντες κατέδουν, χρησιμώτερον ἡγούμενοι εἶναι βασανίσαι τὸ πρᾶγμα
                        καὶ εὑρεῖν ἢ διὰ μηνυτοῦ πονηρίαν τινὰ καὶ χρηστὸν δοκοῦντα εἶναι αἰτιαθέντα
                        ἀνέλεγκτον διαφυγεῖν. ἐπιστάμενος γὰρ ὁ δῆμος ἀκοῇ τὴν πεισιστράτου καὶ τῶν
                        παίδων τυραννίδα χαλεπὴν τελευτῶσαν γενομένην καὶ προσέτι οὐδ᾽ ὑφ᾽ ἑαυτῶν
                        καὶ ἁρμοδίου καταλυθεῖσαν, ἀλλ᾽ ὑπὸ τῶν λακεδαιμονίων, ἐφοβεῖτο αἰεὶ καὶ
                        πάντα ὑπόπτως ἐλάμβανεν.</p>
                </div>
                <div
                    n="54"
                    type="chapter">
                    <p>τὸ γὰρ ἀριστογείτονος καὶ ἁρμοδίου τόλμημα δι᾽ ἐρωτικὴν ξυντυχίαν ἐπεχειρήθη,
                        ἣν ἐγὼ ἐπὶ πλέον διηγησάμενος ἀποφανῶ οὔτε τοὺς ἄλλους οὔτε αὐτοὺς ἀθηναίους
                        περὶ τῶν σφετέρων τυράννων οὐδὲ περὶ τοῦ γενομένου ἀκριβὲς οὐδὲν λέγοντας.
                        πεισιστράτου γὰρ γηραιοῦ τελευτήσαντος ἐν τῇ τυραννίδι οὐχ ἵππαρχος, ὥσπερ
                        οἱ πολλοὶ οἴονται, ἀλλ᾽ ἱππίας πρεσβύτατος ὢν ἔσχε τὴν ἀρχήν. γενομένου δὲ
                        ἁρμοδίου ὥρᾳ ἡλικίας λαμπροῦ ἀριστογείτων ἀνὴρ τῶν ἀστῶν, μέσος πολίτης,
                        ἐραστὴς ὢν εἶχεν αὐτόν. πειραθεὶς δὲ ὁ ἁρμόδιος ὑπὸ ἱππάρχου τοῦ
                        πεισιστράτου καὶ οὐ πεισθεὶς καταγορεύει τῷ ἀριστογείτονι. ὁ δὲ ἐρωτικῶς
                        περιαλγήσας καὶ φοβηθεὶς τὴν ἱππάρχου δύναμιν μὴ βίᾳ προσαγάγηται αὐτόν,
                        ἐπιβουλεύει εὐθὺς ὡς ἀπὸ τῆς ὑπαρχούσης ἀξιώσεως κατάλυσιν τῇ τυραννίδι. καὶ
                        ἐν τούτῳ ὁ ἵππαρχος ὡς αὖθις πειράσας οὐδὲν μᾶλλον ἔπειθε τὸν ἁρμόδιον,
                        βίαιον μὲν οὐδὲν ἐβούλετο δρᾶν, ἐν τρόπῳ δέ τινι ἀφανεῖ ὡς οὐ διὰ τοῦτο δὴ
                        παρεσκευάζετο προπηλακιῶν αὐτόν. οὐδὲ γὰρ τὴν ἄλλην ἀρχὴν ἐπαχθὴς ἦν ἐς τοὺς
                        πολλούς, ἀλλ᾽ ἀνεπιφθόνως κατεστήσατο· καὶ ἐπετήδευσαν ἐπὶ πλεῖστον δὴ
                        τύραννοι οὗτοι ἀρετὴν καὶ ξύνεσιν, καὶ ἀθηναίους εἰκοστὴν μόνον πρασσόμενοι
                        τῶν γιγνομένων τήν τε πόλιν αὐτῶν καλῶς διεκόσμησαν καὶ τοὺς πολέμους
                        διέφερον καὶ ἐς τὰ ἱερὰ ἔθυον. τὰ δὲ ἄλλα αὐτὴ ἡ πόλις τοῖς πρὶν κειμένοις
                        νόμοις ἐχρῆτο, πλὴν καθ᾽ ὅσον αἰεί τινα ἐπεμέλοντο σφῶν αὐτῶν ἐν ταῖς ἀρχαῖς
                        εἶναι. καὶ ἄλλοι τε αὐτῶν ἦρξαν τὴν ἐνιαύσιον ἀθηναίοις ἀρχὴν καὶ
                        πεισίστρατος ὁ ἱππίου τοῦ τυραννεύσαντος υἱός, τοῦ πάππου ἔχων τοὔνομα, ὃς
                        τῶν δώδεκα θεῶν βωμὸν τὸν ἐν τῇ ἀγορᾷ ἄρχων ἀνέθηκε καὶ τὸν τοῦ ἀπόλλωνος ἐν
                        πυθίου. καὶ τῷ μὲν ἐν τῇ ἀγορᾷ προσοικοδομήσας ὕστερον ὁ δῆμος ἀθηναίων
                        μεῖζον μῆκος τοῦ βωμοῦ ἠφάνισε τοὐπίγραμμα· τοῦ δ᾽ ἐν πυθίου ἔτι καὶ νῦν
                        δῆλόν ἐστιν ἀμυδροῖς γράμμασι λέγον τάδε·</p>
                    <p>μνῆμα τόδ᾽ ἧς ἀρχῆς πεισίστρατος ἱππίου υἱός</p>
                    <p>θῆκεν ἀπόλλωνος πυθίου ἐν τεμένει.</p>
                </div>
                <div
                    n="55"
                    type="chapter">
                    <p>ὅτι δὲ πρεσβύτατος ὢν ἱππίας ἦρξεν, εἰδὼς μὲν καὶ ἀκοῇ ἀκριβέστερον ἄλλων
                        ἰσχυρίζομαι, γνοίη δ᾽ ἄν τις καὶ αὐτῷ τούτῳ· παῖδες γὰρ αὐτῷ μόνῳ φαίνονται
                        τῶν γνησίων ἀδελφῶν γενόμενοι, ὡς ὅ τε βωμὸς σημαίνει καὶ ἡ στήλη περὶ τῆς
                        τῶν τυράννων ἀδικίας ἡ ἐν τῇ ἀθηναίων ἀκροπόλει σταθεῖσα, ἐν ᾗ θεσσαλοῦ μὲν
                        οὐδ᾽ ἱππάρχου οὐδεὶς παῖς γέγραπται, ἱππίου δὲ πέντε, οἳ αὐτῷ ἐκ μυρρίνης
                        τῆς καλλίου τοῦ ὑπεροχίδου θυγατρὸς ἐγένοντο· εἰκὸς γὰρ ἦν τὸν πρεσβύτατον
                        πρῶτον γῆμαι. καὶ ἐν τῇ αὐτῇ στήλῃ πρῶτος γέγραπται μετὰ τὸν πατέρα, οὐδὲ
                        τοῦτο ἀπεοικότως διὰ τὸ πρεσβεύειν τε ἀπ᾽ αὐτοῦ καὶ τυραννεῦσαι. οὐ μὴν οὐδ᾽
                        ἂν κατασχεῖν μοι δοκεῖ ποτὲ ἱππίας τὸ παραχρῆμα ῥᾳδίως τὴν τυραννίδα, εἰ
                        ἵππαρχος μὲν ἐν τῇ ἀρχῇ ὢν ἀπέθανεν, αὐτὸς δὲ αὐθημερὸν καθίστατο· ἀλλὰ καὶ
                        διὰ τὸ πρότερον ξύνηθες τοῖς μὲν πολίταις φοβερόν, ἐς δὲ τοὺς ἐπικούρους
                        ἀκριβές, πολλῷ τῷ περιόντι τοῦ ἀσφαλοῦς κατεκράτησε, καὶ οὐχ ὡς ἀδελφὸς
                        νεώτερος ὢν ἠπόρησεν, ἐν ᾧ οὐ πρότερον ξυνεχῶς ὡμιλήκει τῇ ἀρχῇ. ἱππάρχῳ δὲ
                        ξυνέβη τοῦ πάθους τῇ δυστυχίᾳ ὀνομασθέντα καὶ τὴν δόξαν τῆς τυραννίδος ἐς τὰ
                        ἔπειτα προσλαβεῖν.</p>
                </div>
                <div
                    n="56"
                    type="chapter">
                    <p>τὸν δ᾽ οὖν ἁρμόδιον ἀπαρνηθέντα τὴν πείρασιν, ὥσπερ διενοεῖτο, προυπηλάκισεν·
                        ἀδελφὴν γὰρ αὐτοῦ κόρην ἐπαγγείλαντες ἥκειν κανοῦν οἴσουσαν ἐν πομπῇ τινί,
                        ἀπήλασαν λέγοντες οὐδὲ ἐπαγγεῖλαι τὴν ἀρχὴν διὰ τὸ μὴ ἀξίαν εἶναι. χαλεπῶς
                        δὲ ἐνεγκόντος τοῦ ἁρμοδίου πολλῷ δὴ μᾶλλον δι᾽ ἐκεῖνον καὶ ὁ ἀριστογείτων
                        παρωξύνετο. καὶ αὐτοῖς τὰ μὲν ἄλλα πρὸς τοὺς ξυνεπιθησομένους τῷ ἔργῳ
                        ἐπέπρακτο, περιέμενον δὲ παναθήναια τὰ μεγάλα, ἐν ᾗ μόνον ἡμέρᾳ οὐχ ὕποπτον
                        ἐγίγνετο ἐν ὅπλοις τῶν πολιτῶν τοὺς τὴν πομπὴν πέμψοντας ἁθρόους γενέσθαι·
                        καὶ ἔδει ἄρξαι μὲν αὐτούς, ξυνεπαμύνειν δὲ εὐθὺς τὰ πρὸς τοὺς δορυφόρους
                        ἐκείνους. ἦσαν δὲ οὐ πολλοὶ οἱ ξυνομωμοκότες ἀσφαλείας ἕνεκα· ἤλπιζον γὰρ
                        καὶ τοὺς μὴ προειδότας, εἰ καὶ ὁποσοιοῦν τολμήσειαν, ἐκ τοῦ παραχρῆμα
                        ἔχοντάς γε ὅπλα ἐθελήσειν σφᾶς αὐτοὺς ξυνελευθεροῦν.</p>
                </div>
                <div
                    n="57"
                    type="chapter">
                    <p>καὶ ὡς ἐπῆλθεν ἡ ἑορτή, ἱππίας μὲν ἔξω ἐν τῷ κεραμεικῷ καλουμένῳ μετὰ τῶν
                        δορυφόρων διεκόσμει ὡς ἕκαστα ἐχρῆν τῆς πομπῆς προϊέναι, ὁ δὲ ἁρμόδιος καὶ ὁ
                        ἀριστογείτων ἔχοντες ἤδη τὰ ἐγχειρίδια ἐς τὸ ἔργον προῇσαν. καὶ ὡς εἶδόν
                        τινα τῶν ξυνωμοτῶν σφίσι διαλεγόμενον οἰκείως τῷ ἱππίᾳ<add>ἦν δὲ πᾶσιν
                            εὐπρόσοδος ὁ ἱππίας</add>, ἔδεισαν καὶ ἐνόμισαν μεμηνῦσθαί τε καὶ ὅσον
                        οὐκ ἤδη ξυλληφθήσεσθαι. τὸν λυπήσαντα οὖν σφᾶς καὶ δι᾽ ὅνπερ πάντα
                        ἐκινδύνευον ἐβούλοντο πρότερον, εἰ δύναιντο, προτιμωρήσασθαι, καὶ ὥσπερ
                        εἶχον ὥρμησαν ἔσω τῶν πυλῶν, καὶ περιέτυχον τῷ ἱππάρχῳ παρὰ τὸ λεωκόρειον
                        καλούμενον, καὶ εὐθὺς ἀπερισκέπτως προσπεσόντες καὶ ὡς ἂν μάλιστα δι᾽ ὀργῆς
                        ὁ μὲν ἐρωτικῆς, ὁ δὲ ὑβρισμένος, ἔτυπτον καὶ ἀποκτείνουσιν αὐτόν. καὶ ὁ μὲν
                        τοὺς δορυφόρους τὸ αὐτίκα διαφεύγει ὁ ἀριστογείτων, ξυνδραμόντος τοῦ ὄχλου,
                        καὶ ὕστερον ληφθεὶς οὐ ῥᾳδίως διετέθη· ἁρμόδιος δὲ αὐτοῦ παραχρῆμα
                        ἀπόλλυται.</p>
                </div>
                <div
                    n="58"
                    type="chapter">
                    <p>ἀγγελθέντος δὲ ἱππίᾳ ἐς τὸν κεραμεικόν, οὐκ ἐπὶ τὸ γενόμενον, ἀλλ᾽ ἐπὶ τοὺς
                        πομπέας τοὺς ὁπλίτας, πρότερον ἢ αἰσθέσθαι αὐτοὺς ἄπωθεν ὄντας, εὐθὺς
                        ἐχώρησε, καὶ ἀδήλως τῇ ὄψει πλασάμενος πρὸς τὴν ξυμφορὰν ἐκέλευσεν αὐτούς,
                        δείξας τι χωρίον, ἀπελθεῖν ἐς αὐτὸ ἄνευ τῶν ὅπλων. καὶ οἱ μὲν ἀνεχώρησαν
                        οἰόμενοί τι ἐρεῖν αὐτόν, ὁ δὲ τοῖς ἐπικούροις φράσας τὰ ὅπλα ὑπολαβεῖν
                        ἐξελέγετο εὐθὺς οὓς ἐπῃτιᾶτο καὶ εἴ τις ηὑρέθη ἐγχειρίδιον ἔχων· μετὰ γὰρ
                        ἀσπίδος καὶ δόρατος εἰώθεσαν τὰς πομπὰς ποιεῖν.</p>
                </div>
                <div
                    n="59"
                    type="chapter">
                    <p>τοιούτῳ μὲν τρόπῳ δι᾽ ἐρωτικὴν λύπην ἥ τε ἀρχὴ τῆς ἐπιβουλῆς καὶ ἡ ἀλόγιστος
                        τόλμα ἐκ τοῦ παραχρῆμα περιδεοῦς ἁρμοδίῳ καὶ ἀριστογείτονι ἐγένετο. τοῖς δ᾽
                        ἀθηναίοις χαλεπωτέρα μετὰ τοῦτο ἡ τυραννὶς κατέστη, καὶ ὁ ἱππίας διὰ φόβου
                        ἤδη μᾶλλον ὢν τῶν τε πολιτῶν πολλοὺς ἔκτεινε καὶ πρὸς τὰ ἔξω ἅμα
                        διεσκοπεῖτο, εἴ ποθεν ἀσφάλειάν τινα ὁρῴη μεταβολῆς γενομένης ὑπάρχουσάν οἱ.
                        ἱππόκλου γοῦν τοῦ λαμψακηνοῦ τυράννου αἰαντίδῃ τῷ παιδὶ θυγατέρα ἑαυτοῦ μετὰ
                        ταῦτα ἀρχεδίκην ἀθηναῖος ὢν λαμψακηνῷ ἔδωκεν, αἰσθανόμενος αὐτοὺς μέγα παρὰ
                        βασιλεῖ δαρείῳ δύνασθαι. καὶ αὐτῆς σῆμα ἐν λαμψάκῳ ἐστὶν ἐπίγραμμα ἔχον
                        τόδε·</p>
                    <p>ἀνδρὸς ἀριστεύσαντος ἐν ἑλλάδι τῶν ἐφ᾽ ἑαυτοῦ</p>
                    <p>ἱππίου ἀρχεδίκην ἥδε κέκευθε κόνις,</p>
                    <p>ἣ πατρός τε καὶ ἀνδρὸς ἀδελφῶν τ᾽ οὖσα τυράννων</p>
                    <p>παίδων τ᾽ οὐκ ἤρθη νοῦν ἐς ἀτασθαλίην.</p>
                    <p>τυραννεύσας δὲ ἔτη τρία ἱππίας ἔτι ἀθηναίων καὶ παυθεὶς ἐν τῷ τετάρτῳ ὑπὸ
                        λακεδαιμονίων καὶ ἀλκμεωνιδῶν τῶν φευγόντων, ἐχώρει ὑπόσπονδος ἔς τε σίγειον
                        καὶ παρ᾽ αἰαντίδην ἐς λάμψακον, ἐκεῖθεν δὲ ὡς βασιλέα δαρεῖον, ὅθεν καὶ
                        ὁρμώμενος ἐς μαραθῶνα ὕστερον ἔτει εἰκοστῷ ἤδη γέρων ὢν μετὰ μήδων
                        ἐστράτευσεν.</p>
                </div>
                <div
                    n="60"
                    type="chapter">
                    <p>ὧν ἐνθυμούμενος ὁ δῆμος ὁ τῶν ἀθηναίων, καὶ μιμνῃσκόμενος ὅσα ἀκοῇ περὶ αὐτῶν
                        ἠπίστατο, χαλεπὸς ἦν τότε καὶ ὑπόπτης ἐς τοὺς περὶ τῶν μυστικῶν τὴν αἰτίαν
                        λαβόντας, καὶ πάντα αὐτοῖς ἐδόκει ἐπὶ ξυνωμοσίᾳ ὀλιγαρχικῇ καὶ τυραννικῇ
                        πεπρᾶχθαι. καὶ ὡς αὐτῶν διὰ τὸ τοιοῦτον ὀργιζομένων πολλοί τε καὶ ἀξιόλογοι
                        ἄνθρωποι ἤδη ἐν τῷ δεσμωτηρίῳ ἦσαν καὶ οὐκ ἐν παύλῃ ἐφαίνετο, ἀλλὰ καθ᾽
                        ἡμέραν ἐπεδίδοσαν μᾶλλον ἐς τὸ ἀγριώτερόν τε καὶ πλείους ἔτι ξυλλαμβάνειν,
                        ἐνταῦθα ἀναπείθεται εἷς τῶν δεδεμένων, ὅσπερ ἐδόκει αἰτιώτατος εἶναι, ὑπὸ
                        τῶν ξυνδεσμωτῶν τινὸς εἴτε ἄρα καὶ τὰ ὄντα μηνῦσαι εἴτε καὶ οὔ· ἐπ᾽ ἀμφότερα
                        γὰρ εἰκάζεται, τὸ δὲ σαφὲς οὐδεὶς οὔτε τότε οὔτε ὕστερον ἔχει εἰπεῖν περὶ
                        τῶν δρασάντων τὸ ἔργον. λέγων δὲ ἔπεισεν αὐτὸν ὡς χρή, εἰ μὴ καὶ δέδρακεν,
                        αὑτόν τε ἄδειαν ποιησάμενον σῶσαι καὶ τὴν πόλιν τῆς παρούσης ὑποψίας παῦσαι·
                        βεβαιοτέραν γὰρ αὐτῷ σωτηρίαν εἶναι ὁμολογήσαντι μετ᾽ ἀδείας ἢ ἀρνηθέντι διὰ
                        δίκης ἐλθεῖν. καὶ ὁ μὲν αὐτός τε καθ᾽ ἑαυτοῦ καὶ κατ᾽ ἄλλων μηνύει τὸ τῶν
                        ἑρμῶν· ὁ δὲ δῆμος ὁ τῶν ἀθηναίων ἄσμενος λαβών, ὡς ᾤετο, τὸ σαφὲς καὶ δεινὸν
                        ποιούμενοι πρότερον εἰ τοὺς ἐπιβουλεύοντας σφῶν τῷ πλήθει μὴ εἴσονται, τὸν
                        μὲν μηνυτὴν εὐθὺς καὶ τοὺς ἄλλους μετ᾽ αὐτοῦ ὅσων μὴ κατηγορήκει ἔλυσαν,
                        τοὺς δὲ καταιτιαθέντας κρίσεις ποιήσαντες τοὺς μὲν ἀπέκτειναν, ὅσοι
                        ξυνελήφθησαν, τῶν δὲ διαφυγόντων θάνατον καταγνόντες ἐπανεῖπον ἀργύριον τῷ
                        ἀποκτείναντι. κἀν τούτῳ οἱ μὲν παθόντες ἄδηλον ἦν εἰ ἀδίκως ἐτετιμώρηντο, ἡ
                        μέντοι ἄλλη πόλις ἐν τῷ παρόντι περιφανῶς ὠφέλητο.</p>
                </div>
                <div
                    n="61"
                    type="chapter">
                    <p>περὶ δὲ τοῦ ἀλκιβιάδου ἐναγόντων τῶν ἐχθρῶν, οἵπερ καὶ πρὶν ἐκπλεῖν αὐτὸν
                        ἐπέθεντο, χαλεπῶς οἱ ἀθηναῖοι ἐλάμβανον· καὶ ἐπειδὴ τὸ τῶν ἑρμῶν ᾤοντο σαφὲς
                        ἔχειν, πολὺ δὴ μᾶλλον καὶ τὰ μυστικά, ὧν ἐπαίτιος ἦν, μετὰ τοῦ αὐτοῦ λόγου
                        καὶ τῆς ξυνωμοσίας ἐπὶ τῷ δήμῳ ἀπ᾽ ἐκείνου ἐδόκει πραχθῆναι. καὶ γάρ τις καὶ
                        στρατιὰ λακεδαιμονίων οὐ πολλὴ ἔτυχε κατὰ τὸν καιρὸν τοῦτον ἐν ᾧ περὶ ταῦτα
                        ἐθορυβοῦντο μέχρι ἰσθμοῦ παρελθοῦσα, πρὸς βοιωτούς τι πράσσοντες. ἐδόκει οὖν
                        ἐκείνου πράξαντος καὶ οὐ βοιωτῶν ἕνεκα ἀπὸ ξυνθήματος ἥκειν, καὶ εἰ μὴ
                        ἔφθασαν δὴ αὐτοὶ κατὰ τὸ μήνυμα ξυλλαβόντες τοὺς ἄνδρας, προδοθῆναι ἂν ἡ
                        πόλις. καί τινα μίαν νύκτα καὶ κατέδαρθον ἐν θησείῳ τῷ ἐν πόλει ἐν ὅπλοις.
                        οἵ τε ξένοι τοῦ ἀλκιβιάδου οἱ ἐν ἄργει κατὰ τὸν αὐτὸν χρόνον ὑπωπτεύθησαν τῷ
                        δήμῳ ἐπιτίθεσθαι, καὶ τοὺς ὁμήρους τῶν ἀργείων τοὺς ἐν ταῖς νήσοις κειμένους
                        οἱ ἀθηναῖοι τότε παρέδοσαν τῷ ἀργείων δήμῳ διὰ ταῦτα διαχρήσασθαι.
                        πανταχόθεν τε περιειστήκει ὑποψία ἐς τὸν ἀλκιβιάδην. ὥστε βουλόμενοι αὐτὸν
                        ἐς κρίσιν ἀγαγόντες ἀποκτεῖναι, πέμπουσιν οὕτω τὴν σαλαμινίαν ναῦν ἐς τὴν
                        σικελίαν ἐπί τε ἐκεῖνον καὶ ὧν πέρι ἄλλων ἐμεμήνυτο. εἴρητο δὲ προειπεῖν
                        αὐτῷ ἀπολογησομένῳ ἀκολουθεῖν, ξυλλαμβάνειν δὲ μή, θεραπεύοντες τό τε πρὸς
                        τοὺς ἐν τῇ σικελίᾳ στρατιώτας τε σφετέρους καὶ πολεμίους μὴ θορυβεῖν καὶ οὐχ
                        ἥκιστα τοὺς μαντινέας καὶ ἀργείους βουλόμενοι παραμεῖναι, δι᾽ ἐκείνου
                        νομίζοντες πεισθῆναι σφίσι ξυστρατεύειν. καὶ ὁ μὲν ἔχων τὴν ἑαυτοῦ ναῦν καὶ
                        οἱ ξυνδιαβεβλημένοι ἀπέπλεον μετὰ τῆς σαλαμινίας ἐκ τῆς σικελίας ὡς ἐς τὰς
                        ἀθήνας· καὶ ἐπειδὴ ἐγένοντο ἐν θουρίοις, οὐκέτι ξυνείποντο, ἀλλ᾽ ἀπελθόντες
                        ἀπὸ τῆς νεὼς οὐ φανεροὶ ἦσαν, δείσαντες τὸ ἐπὶ διαβολῇ ἐς δίκην καταπλεῦσαι.
                        οἱ δ᾽ ἐκ τῆς σαλαμινίας τέως μὲν ἐζήτουν τὸν ἀλκιβιάδην καὶ τοὺς μετ᾽ αὐτοῦ·
                        ὡς δ᾽ οὐδαμοῦ φανεροὶ ἦσαν, ᾤχοντο ἀποπλέοντες. ὁ δὲ ἀλκιβιάδης ἤδη φυγὰς ὢν
                        οὐ πολὺ ὕστερον ἐπὶ πλοίου ἐπεραιώθη ἐς πελοπόννησον ἐκ τῆς θουρίας· οἱ δ᾽
                        ἀθηναῖοι ἐρήμῃ δίκῃ θάνατον κατέγνωσαν αὐτοῦ τε καὶ τῶν μετ᾽ ἐκείνου.</p>
                </div>
                <div
                    n="62"
                    type="chapter">
                    <p>μετὰ δὲ ταῦτα οἱ λοιποὶ τῶν ἀθηναίων στρατηγοὶ ἐν τῇ σικελίᾳ, δύο μέρη
                        ποιήσαντες τοῦ στρατεύματος καὶ λαχὼν ἑκάτερος, ἔπλεον ξύμπαντι ἐπὶ
                        σελινοῦντος καὶ ἐγέστης, βουλόμενοι μὲν εἰδέναι τὰ χρήματα εἰ δώσουσιν οἱ
                        ἐγεσταῖοι, κατασκέψασθαι δὲ καὶ τῶν σελινουντίων τὰ πράγματα καὶ τὰ διάφορα
                        μαθεῖν τὰ πρὸς ἐγεσταίους. παραπλέοντες δ᾽ ἐν ἀριστερᾷ τὴν σικελίαν, τὸ
                        μέρος τὸ πρὸς τὸν τυρσηνικὸν κόλπον, ἔσχον ἐς ἱμέραν, ἥπερ μόνη ἐν τούτῳ τῷ
                        μέρει τῆς σικελίας ἑλλὰς πόλις ἐστίν· καὶ ὡς οὐκ ἐδέχοντο αὐτούς,
                        παρεκομίζοντο. καὶ ἐν τῷ παράπλῳ αἱροῦσιν ὕκκαρα, πόλισμα σικανικὸν μέν,
                        ἐγεσταίοις δὲ πολέμιον· ἦν δὲ παραθαλασσίδιον. καὶ ἀνδραποδίσαντες τὴν πόλιν
                        παρέδοσαν ἐγεσταίοις<add>παρεγένοντο γὰρ αὐτῶν ἱππῆς</add>, αὐτοὶ δὲ πάλιν
                        τῷ μὲν πεζῷ ἐχώρουν διὰ τῶν σικελῶν ἕως ἀφίκοντο ἐς κατάνην, αἱ δὲ νῆες
                        περιέπλευσαν τὰ ἀνδράποδα ἄγουσαι. νικίας δὲ εὐθὺς ἐξ ὑκκάρων ἐπὶ ἐγέστης
                        παραπλεύσας, καὶ τἆλλα χρηματίσας καὶ λαβὼν τάλαντα τριάκοντα παρῆν ἐς τὸ
                        στράτευμα· καὶ τἀνδράποδα ἀπέδοσαν, καὶ ἐγένοντο ἐξ αὐτῶν εἴκοσι καὶ ἑκατὸν
                        τάλαντα. καὶ ἐς τοὺς τῶν σικελῶν ξυμμάχους περιέπλευσαν, στρατιὰν κελεύοντες
                        πέμπειν· τῇ τε ἡμισείᾳ τῆς ἑαυτῶν ἦλθον ἐπὶ ὕβλαν τὴν γελεᾶτιν πολεμίαν
                        οὖσαν, καὶ οὐχ εἷλον. καὶ τὸ θέρος ἐτελεύτα.</p>
                </div>
                <div
                    n="63"
                    type="chapter">
                    <p>τοῦ δ᾽ ἐπιγιγνομένου χειμῶνος εὐθὺς τὴν ἔφοδον οἱ ἀθηναῖοι ἐπὶ συρακούσας
                        παρεσκευάζοντο, οἱ δὲ συρακόσιοι καὶ αὐτοὶ ὡς ἐπ᾽ ἐκείνους ἰόντες. ἐπειδὴ
                        γὰρ αὐτοῖς πρὸς τὸν πρῶτον φόβον καὶ τὴν προσδοκίαν οἱ ἀθηναῖοι οὐκ εὐθὺς
                        ἐπέκειντο, κατά τε τὴν ἡμέραν ἑκάστην προϊοῦσαν ἀνεθάρσουν μᾶλλον καὶ ἐπειδὴ
                        πλέοντές τε τὰ ἐπ᾽ ἐκεῖνα τῆς σικελίας πολὺ ἀπὸ σφῶν ἐφαίνοντο καὶ πρὸς τὴν
                        ὕβλαν ἐλθόντες καὶ πειράσαντες οὐχ εἷλον βίᾳ, ἔτι πλέον κατεφρόνησαν καὶ
                        ἠξίουν τοὺς στρατηγούς, οἷον δὴ ὄχλος φιλεῖ θαρσήσας ποιεῖν, ἄγειν σφᾶς ἐπὶ
                        κατάνην, ἐπειδὴ οὐκ ἐκεῖνοι ἐφ᾽ ἑαυτοὺς ἔρχονται. καὶ ἱππῆς προσελαύνοντες
                        αἰεὶ κατάσκοποι τῶν συρακοσίων πρὸς τὸ στράτευμα τῶν ἀθηναίων ἐφύβριζον ἄλλα
                        τε καὶ εἰ ξυνοικήσοντες σφίσιν αὐτοὶ μᾶλλον ἥκοιεν ἐν τῇ ἀλλοτρίᾳ ἢ
                        λεοντίνους ἐς τὴν οἰκείαν κατοικιοῦντες.</p>
                </div>
                <div
                    n="64"
                    type="chapter">
                    <p>ἃ γιγνώσκοντες οἱ στρατηγοὶ τῶν ἀθηναίων καὶ βουλόμενοι αὐτοὺς ἄγειν πανδημεὶ
                        ἐκ τῆς πόλεως ὅτι πλεῖστον, αὐτοὶ δὲ ταῖς ναυσὶν ἐν τοσούτῳ ὑπὸ νύκτα
                        παραπλεύσαντες στρατόπεδον καταλαμβάνειν ἐν ἐπιτηδείῳ καθ᾽ ἡσυχίαν, εἰδότες
                        οὐκ ἂν ὁμοίως δυνηθέντες καὶ εἰ ἐκ τῶν νεῶν πρὸς παρεσκευασμένους
                        ἐκβιβάζοιεν ἢ κατὰ γῆν ἰόντες γνωσθεῖεν<add>τοὺς γὰρ ἂν ψιλοὺς τοὺς σφῶν καὶ
                            τὸν ὄχλον τῶν συρακοσίων τοὺς ἱππέας πολλοὺς ὄντας, σφίσι δ᾽ οὐ παρόντων
                            ἱππέων, βλάπτειν ἂν μεγάλα, οὕτω δὲ λήψεσθαι χωρίον ὅθεν ὑπὸ τῶν ἱππέων
                            οὐ βλάψονται ἄξια λόγου· ἐδίδασκον δ᾽ αὐτοὺς περὶ τοῦ πρὸς τῷ ὀλυμπιείῳ
                            χωρίου, ὅπερ καὶ κατέλαβον, συρακοσίων φυγάδες, οἳ ξυνείποντο</add>,
                        τοιόνδε τι οὖν πρὸς ἃ ἐβούλοντο οἱ στρατηγοὶ μηχανῶνται. πέμπουσιν ἄνδρα
                        σφίσι μὲν πιστόν, τοῖς δὲ τῶν συρακοσίων στρατηγοῖς τῇ δοκήσει οὐχ ἧσσον
                        ἐπιτήδειον· ἦν δὲ καταναῖος ὁ ἀνήρ, καὶ ἀπ᾽ ἀνδρῶν ἐκ τῆς κατάνης ἥκειν ἔφη
                        ὧν ἐκεῖνοι τὰ ὀνόματα ἐγίγνωσκον καὶ ἠπίσταντο ἐν τῇ πόλει ἔτι ὑπολοίπους
                        ὄντας τῶν σφίσιν εὔνων. ἔλεγε δὲ τοὺς ἀθηναίους αὐλίζεσθαι ἀπὸ τῶν ὅπλων ἐν
                        τῇ πόλει, καὶ εἰ βούλονται ἐκεῖνοι πανδημεὶ ἐν ἡμέρᾳ ῥητῇ ἅμα ἕῳ ἐπὶ τὸ
                        στράτευμα ἐλθεῖν, αὐτοὶ μὲν ἀποκλῄσειν τοὺς παρὰ σφίσι καὶ τὰς ναῦς
                        ἐμπρήσειν, ἐκείνους δὲ ῥᾳδίως τὸ στράτευμα προσβαλόντας τῷ σταυρώματι
                        αἱρήσειν· εἶναι δὲ ταῦτα τοὺς ξυνδράσοντας πολλοὺς καταναίων καὶ ἡτοιμάσθαι
                        ἤδη, ἀφ᾽ ὧν αὐτὸς ἥκειν.</p>
                </div>
                <div
                    n="65"
                    type="chapter">
                    <p>οἱ δὲ στρατηγοὶ τῶν συρακοσίων, μετὰ τοῦ καὶ ἐς τὰ ἄλλα θαρσεῖν καὶ εἶναι ἐν
                        διανοίᾳ καὶ ἄνευ τούτων ἰέναι παρεσκευάσθαι ἐπὶ κατάνην, ἐπίστευσάν τε τῷ
                        ἀνθρώπῳ πολλῷ ἀπερισκεπτότερον καὶ εὐθὺς ἡμέραν ξυνθέμενοι ᾗ παρέσονται
                        ἀπέστειλαν αὐτόν, καὶ αὐτοί<add>ἤδη γὰρ καὶ τῶν ξυμμάχων σελινούντιοι καὶ
                            ἄλλοι τινὲς παρῆσαν</add>προεῖπον πανδημεὶ πᾶσιν ἐξιέναι συρακοσίοις.
                        ἐπεὶ δὲ ἑτοῖμα αὐτοῖς καὶ τὰ τῆς παρασκευῆς ἦν καὶ αἱ ἡμέραι ἐν αἷς
                        ξυνέθεντο ἥξειν ἐγγὺς ἦσαν, πορευόμενοι ἐπὶ κατάνης ηὐλίσαντο ἐπὶ τῷ συμαίθῳ
                        ποταμῷ ἐν τῇ λεοντίνῃ. οἱ δ᾽ ἀθηναῖοι ὡς ᾔσθοντο αὐτοὺς προσιόντας,
                        ἀναλαβόντες τό τε στράτευμα ἅπαν τὸ ἑαυτῶν καὶ ὅσοι σικελῶν αὐτοῖς ἢ ἄλλος
                        τις προσεληλύθει καὶ ἐπιβιβάσαντες ἐπὶ τὰς ναῦς καὶ τὰ πλοῖα, ὑπὸ νύκτα
                        ἔπλεον ἐπὶ τὰς συρακούσας. καὶ οἵ τε ἀθηναῖοι ἅμα ἕῳ ἐξέβαινον ἐς τὸ κατὰ τὸ
                        ὀλυμπιεῖον ὡς τὸ στρατόπεδον καταληψόμενοι, καὶ οἱ ἱππῆς οἱ συρακοσίων
                        πρῶτοι προσελάσαντες ἐς τὴν κατάνην καὶ αἰσθόμενοι ὅτι τὸ στράτευμα ἅπαν
                        ἀνῆκται, ἀποστρέψαντες ἀγγέλλουσι τοῖς πεζοῖς, καὶ ξύμπαντες ἤδη
                        ἀποτρεπόμενοι ἐβοήθουν ἐπὶ τὴν πόλιν.</p>
                </div>
                <div
                    n="66"
                    type="chapter">
                    <p>ἐν τούτῳ δ᾽ οἱ ἀθηναῖοι, μακρᾶς οὔσης τῆς ὁδοῦ αὐτοῖς, καθ᾽ ἡσυχίαν καθῖσαν
                        τὸ στράτευμα ἐς χωρίον ἐπιτήδειον, καὶ ἐν ᾧ μάχης τε ἄρξειν ἔμελλον ὁπότε
                        βούλοιντο καὶ οἱ ἱππῆς τῶν συρακοσίων ἥκιστ᾽ ἂν αὐτοὺς καὶ ἐν τῷ ἔργῳ καὶ
                        πρὸ αὐτοῦ λυπήσειν· τῇ μὲν γὰρ τειχία τε καὶ οἰκίαι εἶργον καὶ δένδρα καὶ
                        λίμνη, παρὰ δὲ τὸ κρημνοί. καὶ τὰ ἐγγὺς δένδρα κόψαντες καὶ κατενεγκόντες
                        ἐπὶ τὴν θάλασσαν παρά τε τὰς ναῦς σταύρωμα ἔπηξαν καὶ ἐπὶ τῷ δάσκωνι ἔρυμά
                        τι, ᾗ εὐεφοδώτατον ἦν τοῖς πολεμίοις, λίθοις λογάδην καὶ ξύλοις διὰ ταχέων
                        ὤρθωσαν, καὶ τὴν τοῦ ἀνάπου γέφυραν ἔλυσαν. παρασκευαζομένων δὲ ἐκ μὲν τῆς
                        πόλεως οὐδεὶς ἐξιὼν ἐκώλυε, πρῶτοι δὲ οἱ ἱππῆς τῶν συρακοσίων προσεβοήθησαν,
                        ἔπειτα δὲ ὕστερον καὶ τὸ πεζὸν ἅπαν ξυνελέγη. καὶ προσῆλθον μὲν ἐγγὺς τοῦ
                        στρατεύματος τῶν ἀθηναίων τὸ πρῶτον, ἔπειτα δὲ ὡς οὐκ ἀντιπροῇσαν αὐτοῖς,
                        ἀναχωρήσαντες καὶ διαβάντες τὴν ἑλωρίνην ὁδὸν ηὐλίσαντο.</p>
                </div>
                <div
                    n="67"
                    type="chapter">
                    <p>τῇ δ᾽ ὑστεραίᾳ οἱ ἀθηναῖοι καὶ οἱ ξύμμαχοι παρεσκευάζοντο ὡς ἐς μάχην, καὶ
                        ξυνετάξαντο ὧδε. δεξιὸν μὲν κέρας ἀργεῖοι εἶχον καὶ μαντινῆς, ἀθηναῖοι δὲ τὸ
                        μέσον, τὸ δὲ ἄλλο οἱ ξύμμαχοι οἱ ἄλλοι. καὶ τὸ μὲν ἥμισυ αὐτοῖς τοῦ
                        στρατεύματος ἐν τῷ πρόσθεν ἦν τεταγμένον ἐπὶ ὀκτώ, τὸ δὲ ἥμισυ ἐπὶ ταῖς
                        εὐναῖς ἐν πλαισίῳ, ἐπὶ ὀκτὼ καὶ τοῦτο τεταγμένον· οἷς εἴρητο, ᾗ ἂν τοῦ
                        στρατεύματός τι πονῇ μάλιστα, ἐφορῶντας παραγίγνεσθαι. καὶ τοὺς σκευοφόρους
                        ἐντὸς τούτων τῶν ἐπιτάκτων ἐποιήσαντο. οἱ δὲ συρακόσιοι ἔταξαν τοὺς μὲν
                        ὁπλίτας πάντας ἐφ᾽ ἑκκαίδεκα, ὄντας πανδημεὶ συρακοσίους καὶ ὅσοι ξύμμαχοι
                            παρῆσαν<add>ἐβοήθησαν δὲ αὐτοῖς σελινούντιοι μὲν μάλιστα, ἔπειτα δὲ καὶ
                            γελῴων ἱππῆς, τὸ ξύμπαν ἐς διακοσίους, καὶ καμαριναίων ἱππῆς ὅσον εἴκοσι
                            καὶ τοξόται ὡς πεντήκοντα</add>, τοὺς δὲ ἱππέας ἐπετάξαντο ἐπὶ τῷ δεξιῷ,
                        οὐκ ἔλασσον ὄντας ἢ διακοσίους καὶ χιλίους, παρὰ δ᾽ αὐτοὺς καὶ τοὺς
                        ἀκοντιστάς. μέλλουσι δὲ τοῖς ἀθηναίοις προτέροις ἐπιχειρήσειν ὁ νικίας κατά
                        τε ἔθνη ἐπιπαριὼν ἕκαστα καὶ ξύμπασι τοιάδε παρεκελεύετο.</p>
                </div>
                <div
                    n="68"
                    type="chapter">
                    <p><quote>πολλῇ μὲν παραινέσει, ὦ ἄνδρες, τί δεῖ χρῆσθαι, οἳ πάρεσμεν ἐπὶ τὸν
                            αὐτὸν ἀγῶνα; αὐτὴ γὰρ ἡ παρασκευὴ ἱκανωτέρα μοι δοκεῖ εἶναι θάρσος
                            παρασχεῖν ἢ καλῶς λεχθέντες λόγοι μετὰ ἀσθενοῦς στρατοπέδου. ὅπου γὰρ
                            ἀργεῖοι καὶ μαντινῆς καὶ ἀθηναῖοι καὶ νησιωτῶν οἱ πρῶτοί ἐσμεν, πῶς οὐ
                            χρὴ μετὰ τοιῶνδε καὶ τοσῶνδε ξυμμάχων πάντα τινὰ μεγάλην τὴν ἐλπίδα τῆς
                            νίκης ἔχειν, ἄλλως τε καὶ πρὸς ἄνδρας πανδημεί τε ἀμυνομένους καὶ οὐκ
                            ἀπολέκτους ὥσπερ καὶ ἡμᾶς, καὶ προσέτι σικελιώτας, οἳ ὑπερφρονοῦσι μὲν
                            ἡμᾶς, ὑπομενοῦσι δ᾽ οὔ, διὰ τὸ τὴν ἐπιστήμην τῆς τόλμης ἥσσω ἔχειν.
                            παραστήτω δέ τινι καὶ τόδε, πολύ τε ἀπὸ τῆς ἡμετέρας αὐτῶν εἶναι καὶ
                            πρὸς γῇ οὐδεμιᾷ φιλίᾳ, ἥντινα μὴ αὐτοὶ μαχόμενοι κτήσεσθε. καὶ
                            τοὐναντίον ὑπομιμνῄσκω ὑμᾶς ἢ οἱ πολέμιοι σφίσιν αὐτοῖς εὖ οἶδ᾽ ὅτι
                            παρακελεύονται· οἱ μὲν γὰρ ὅτι περὶ πατρίδος ἔσται ὁ ἀγών, ἐγὼ δὲ ὅτι
                            οὐκ ἐν πατρίδι, ἐξ ἧς κρατεῖν δεῖ ἢ μὴ ῥᾳδίως ἀποχωρεῖν· οἱ γὰρ ἱππῆς
                            πολλοὶ ἐπικείσονται. τῆς τε οὖν ὑμετέρας αὐτῶν ἀξίας μνησθέντες ἐπέλθετε
                            τοῖς ἐναντίοις προθύμως, καὶ τὴν παροῦσαν ἀνάγκην καὶ ἀπορίαν
                            φοβερωτέραν ἡγησάμενοι τῶν πολεμίων.</quote></p>
                </div>
                <div
                    n="69"
                    type="chapter">
                    <p>ὁ μὲν νικίας τοιαῦτα παρακελευσάμενος ἐπῆγε τὸ στρατόπεδον εὐθύς. οἱ δὲ
                        συρακόσιοι ἀπροσδόκητοι μὲν ἐν τῷ καιρῷ τούτῳ ἦσαν ὡς ἤδη μαχούμενοι, καί
                        τινες αὐτοῖς ἐγγὺς τῆς πόλεως οὔσης καὶ ἀπεληλύθεσαν· οἱ δὲ καὶ διὰ σπουδῆς
                        προσβοηθοῦντες δρόμῳ ὑστέριζον μέν, ὡς δὲ ἕκαστός πῃ τοῖς πλέοσι προσμείξειε
                        καθίσταντο. οὐ γὰρ δὴ προθυμίᾳ ἐλλιπεῖς ἦσαν οὐδὲ τόλμῃ οὔτ᾽ ἐν ταύτῃ τῇ
                        μάχῃ οὔτ᾽ ἐν ταῖς ἄλλαις, ἀλλὰ τῇ μὲν ἀνδρείᾳ οὐχ ἥσσους ἐς ὅσον ἡ ἐπιστήμη
                        ἀντέχοι, τῷ δὲ ἐλλείποντι αὐτῆς καὶ τὴν βούλησιν ἄκοντες προυδίδοσαν. ὅμως
                        δὲ οὐκ ἂν οἰόμενοι σφίσι τοὺς ἀθηναίους προτέρους ἐπελθεῖν καὶ διὰ τάχους
                        ἀναγκαζόμενοι ἀμύνασθαι, ἀναλαβόντες τὰ ὅπλα εὐθὺς ἀντεπῇσαν. καὶ πρῶτον μὲν
                        αὐτῶν ἑκατέρων οἵ τε λιθοβόλοι καὶ σφενδονῆται καὶ τοξόται προυμάχοντο καὶ
                        τροπὰς οἵας εἰκὸς ψιλοὺς ἀλλήλων ἐποίουν· ἔπειτα δὲ μάντεις τε σφάγια
                        προύφερον τὰ νομιζόμενα καὶ σαλπιγκταὶ ξύνοδον ἐπώτρυνον τοῖς ὁπλίταις, οἱ
                        δ᾽ ἐχώρουν, συρακόσιοι μὲν περί τε πατρίδος μαχούμενοι καὶ τῆς ἰδίας ἕκαστος
                        τὸ μὲν αὐτίκα σωτηρίας, τὸ δὲ μέλλον ἐλευθερίας, τῶν δ᾽ ἐναντίων ἀθηναῖοι
                        μὲν περί τε τῆς ἀλλοτρίας οἰκείαν σχεῖν καὶ τὴν οἰκείαν μὴ βλάψαι ἡσσώμενοι,
                        ἀργεῖοι δὲ καὶ τῶν ξυμμάχων οἱ αὐτόνομοι ξυγκτήσασθαί τε ἐκείνοις ἐφ᾽ ἃ
                        ἦλθον καὶ τὴν ὑπάρχουσαν σφίσι πατρίδα νικήσαντες πάλιν ἐπιδεῖν· τὸ δ᾽
                        ὑπήκοον τῶν ξυμμάχων μέγιστον μὲν περὶ τῆς αὐτίκα ἀνελπίστου σωτηρίας, ἢν μὴ
                        κρατῶσι, τὸ πρόθυμον εἶχον, ἔπειτα δὲ ἐν παρέργῳ καὶ εἴ τι ἄλλο
                        ξυγκαταστρεψαμένοις ῥᾷον αὐτοῖς ὑπακούσεται.</p>
                </div>
                <div
                    n="70"
                    type="chapter">
                    <p>γενομένης δ᾽ ἐν χερσὶ τῆς μάχης ἐπὶ πολὺ ἀντεῖχον ἀλλήλοις, καὶ ξυνέβη
                        βροντάς τε ἅμα τινὰς γενέσθαι καὶ ἀστραπὰς καὶ ὕδωρ πολύ, ὥστε τοῖς μὲν
                        πρῶτον μαχομένοις καὶ ἐλάχιστα πολέμῳ ὡμιληκόσι καὶ τοῦτο ξυνεπιλαβέσθαι τοῦ
                        φόβου, τοῖς δ᾽ ἐμπειροτέροις τὰ μὲν γιγνόμενα καὶ ὥρᾳ ἔτους περαίνεσθαι
                        δοκεῖν, τοὺς δὲ ἀνθεστῶτας πολὺ μείζω ἔκπληξιν μὴ νικωμένους παρέχειν.
                        ὠσαμένων δὲ τῶν ἀργείων πρῶτον τὸ εὐώνυμον κέρας τῶν συρακοσίων καὶ μετ᾽
                        αὐτοὺς τῶν ἀθηναίων τὸ κατὰ σφᾶς αὐτούς, παρερρήγνυτο ἤδη καὶ τὸ ἄλλο
                        στράτευμα τῶν συρακοσίων καὶ ἐς φυγὴν κατέστη. καὶ ἐπὶ πολὺ μὲν οὐκ ἐδίωξαν
                        οἱ ἀθηναῖοι<add>οἱ γὰρ ἱππῆς τῶν συρακοσίων πολλοὶ ὄντες καὶ ἀήσσητοι
                            εἶργον, καὶ ἐσβαλόντες ἐς τοὺς ὁπλίτας αὐτῶν, εἴ τινας προδιώκοντας
                            ἴδοιεν, ἀνέστελλον</add>, ἐπακολουθήσαντες δὲ ἁθρόοι ὅσον ἀσφαλῶς εἶχε
                        πάλιν ἐπανεχώρουν καὶ τροπαῖον ἵστασαν. οἱ δὲ συρακόσιοι ἁθροισθέντες ἐς τὴν
                        ἑλωρίνην ὁδὸν καὶ ὡς ἐκ τῶν παρόντων ξυνταξάμενοι ἔς τε τὸ ὀλυμπιεῖον ὅμως
                        σφῶν αὐτῶν παρέπεμψαν φυλακήν, δείσαντες μὴ οἱ ἀθηναῖοι τῶν χρημάτων ἃ ἦν
                        αὐτόθι κινήσωσι, καὶ οἱ λοιποὶ ἐπανεχώρησαν ἐς τὴν πόλιν.</p>
                </div>
                <div
                    n="71"
                    type="chapter">
                    <p>οἱ δὲ ἀθηναῖοι πρὸς μὲν τὸ ἱερὸν οὐκ ἦλθον, ξυγκομίσαντες δὲ τοὺς ἑαυτῶν
                        νεκροὺς καὶ ἐπὶ πυρὰν ἐπιθέντες ηὐλίσαντο αὐτοῦ. τῇ δ᾽ ὑστεραίᾳ τοῖς μὲν
                        συρακοσίοις ἀπέδοσαν ὑποσπόνδους τοὺς νεκρούς<add>ἀπέθανον δὲ αὐτῶν καὶ τῶν
                            ξυμμάχων περὶ ἑξήκοντα καὶ διακοσίους</add>, τῶν δὲ σφετέρων τὰ ὀστᾶ
                            ξυνέλεξαν<add>ἀπέθανον δὲ αὐτῶν καὶ τῶν ξυμμάχων ὡς πεντήκοντα</add>,
                        καὶ τὰ τῶν πολεμίων σκῦλα ἔχοντες ἀπέπλευσαν ἐς κατάνην· χειμών τε γὰρ ἦν,
                        καὶ τὸν πόλεμον αὐτόθεν ποιεῖσθαι οὔπω ἐδόκει δυνατὸν εἶναι, πρὶν ἂν ἱππέας
                        τε μεταπέμψωσιν ἐκ τῶν ἀθηνῶν καὶ ἐκ τῶν αὐτόθεν ξυμμάχων ἀγείρωσιν, ὅπως μὴ
                        παντάπασιν ἱπποκρατῶνται, καὶ χρήματα δὲ ἅμα αὐτόθεν τε ξυλλέξωνται καὶ παρ᾽
                        ἀθηναίων ἔλθῃ, τῶν τε πόλεών τινας προσαγάγωνται, ἃς ἤλπιζον μετὰ τὴν μάχην
                        μᾶλλον σφῶν ὑπακούσεσθαι, τά τε ἄλλα καὶ σῖτον καὶ ὅσων δέοι παρασκευάσωνται
                        ὡς ἐς τὸ ἔαρ ἐπιχειρήσοντες ταῖς συρακούσαις.</p>
                </div>
                <div
                    n="72"
                    type="chapter">
                    <p>καὶ οἱ μὲν ταύτῃ τῇ γνώμῃ ἀπέπλευσαν ἐς τὴν νάξον καὶ κατάνην διαχειμάσοντες,
                        συρακόσιοι δὲ τοὺς σφετέρους αὐτῶν νεκροὺς θάψαντες ἐκκλησίαν ἐποίουν. καὶ
                        παρελθὼν αὐτοῖς ἑρμοκράτης ὁ ἕρμωνος, ἀνὴρ καὶ ἐς τἆλλα ξύνεσιν οὐδενὸς
                        λειπόμενος καὶ κατὰ τὸν πόλεμον ἐμπειρίᾳ τε ἱκανὸς γενόμενος καὶ ἀνδρείᾳ
                        ἐπιφανής, ἐθάρσυνέ τε καὶ οὐκ εἴα τῷ γεγενημένῳ ἐνδιδόναι· τὴν μὲν γὰρ
                        γνώμην αὐτῶν οὐχ ἡσσῆσθαι, τὴν δὲ ἀταξίαν βλάψαι. οὐ μέντοι τοσοῦτόν γε
                        λειφθῆναι ὅσον εἰκὸς εἶναι, ἄλλως τε καὶ τοῖς πρώτοις τῶν ἑλλήνων ἐμπειρίᾳ
                        ἰδιώτας ὡς εἰπεῖν χειροτέχναις ἀνταγωνισαμένους. μέγα δὲ βλάψαι καὶ τὸ
                        πλῆθος τῶν στρατηγῶν καὶ τὴν πολυαρχίαν<add>ἦσαν γὰρ πέντε καὶ δέκα οἱ
                            στρατηγοὶ αὐτοῖς</add>τῶν τε πολλῶν τὴν ἀξύντακτον ἀναρχίαν. ἢν δὲ
                        ὀλίγοι τε στρατηγοὶ γένωνται ἔμπειροι καὶ ἐν τῷ χειμῶνι τούτῳ παρασκευάσωσι
                        τὸ ὁπλιτικόν, οἷς τε ὅπλα μὴ ἔστιν ἐκπορίζοντες, ὅπως ὡς πλεῖστοι ἔσονται,
                        καὶ τῇ ἄλλῃ μελέτῃ προσαναγκάζοντες, ἔφη κατὰ τὸ εἰκὸς κρατήσειν σφᾶς τῶν
                        ἐναντίων, ἀνδρείας μὲν σφίσιν ὑπαρχούσης, εὐταξίας δ᾽ ἐς τὰ ἔργα
                        προσγενομένης· ἐπιδώσειν γὰρ ἀμφότερα αὐτά, τὴν μὲν μετὰ κινδύνων
                        μελετωμένην, τὴν δ᾽ εὐψυχίαν αὐτὴν ἑαυτῆς μετὰ τοῦ πιστοῦ τῆς ἐπιστήμης
                        θαρσαλεωτέραν ἔσεσθαι. τούς τε στρατηγοὺς καὶ ὀλίγους καὶ αὐτοκράτορας
                        χρῆναι ἑλέσθαι καὶ ὀμόσαι αὐτοῖς τὸ ὅρκιον ἦ μὴν ἐάσειν ἄρχειν ὅπῃ ἂν
                        ἐπίστωνται· οὕτω γὰρ ἅ τε κρύπτεσθαι δεῖ μᾶλλον ἂν στέγεσθαι καὶ τἆλλα κατὰ
                        κόσμον καὶ ἀπροφασίστως παρασκευασθῆναι.</p>
                </div>
                <div
                    n="73"
                    type="chapter">
                    <p>καὶ οἱ συρακόσιοι αὐτοῦ ἀκούσαντες ἐψηφίσαντό τε πάντα ὡς ἐκέλευε καὶ
                        στρατηγὸν αὐτόν τε εἵλοντο τὸν ἑρμοκράτη καὶ ἡρακλείδην τὸν λυσιμάχου καὶ
                        σικανὸν τὸν ἐξηκέστου, τούτους τρεῖς, καὶ ἐς τὴν κόρινθον καὶ ἐς τὴν
                        λακεδαίμονα πρέσβεις ἀπέστειλαν, ὅπως ξυμμαχία τε αὐτοῖς παραγένηται καὶ τὸν
                        πρὸς ἀθηναίους πόλεμον βεβαιότερον πείθωσι ποιεῖσθαι ἐκ τοῦ προφανοῦς ὑπὲρ
                        σφῶν τοὺς λακεδαιμονίους, ἵνα ἢ ἀπὸ τῆς σικελίας ἀπαγάγωσιν αὐτοὺς ἢ πρὸς τὸ
                        ἐν σικελίᾳ στράτευμα ἧσσον ὠφελίαν ἄλλην ἐπιπέμπωσιν.</p>
                </div>
                <div
                    n="74"
                    type="chapter">
                    <p>τὸ δ᾽ ἐν τῇ κατάνῃ στράτευμα τῶν ἀθηναίων ἔπλευσεν εὐθὺς ἐπὶ μεσσήνην ὡς
                        προδοθησομένην. καὶ ἃ μὲν ἐπράσσετο οὐκ ἐγένετο· ἀλκιβιάδης γὰρ ὅτ᾽ ἀπῄει ἐκ
                        τῆς ἀρχῆς ἤδη μετάπεμπτος, ἐπιστάμενος ὅτι φεύξοιτο, μηνύει τοῖς τῶν
                        συρακοσίων φίλοις τοῖς ἐν τῇ μεσσήνῃ ξυνειδὼς τὸ μέλλον· οἱ δὲ τούς τε
                        ἄνδρας διέφθειραν πρότερον καὶ τότε στασιάζοντες καὶ ἐν ὅπλοις ὄντες
                        ἐπεκράτουν μὴ δέχεσθαι τοὺς ἀθηναίους οἱ ταῦτα βουλόμενοι. ἡμέρας δὲ
                        μείναντες περὶ τρεῖς καὶ δέκα οἱ ἀθηναῖοι ὡς ἐχειμάζοντο καὶ τὰ ἐπιτήδεια
                        οὐκ εἶχον καὶ προυχώρει οὐδέν, ἀπελθόντες ἐς νάξον καὶ ὅρια καὶ σταυρώματα
                        περὶ τὸ στρατόπεδον ποιησάμενοι αὐτοῦ διεχείμαζον· καὶ τριήρη ἀπέστειλαν ἐς
                        τὰς ἀθήνας ἐπί τε χρήματα καὶ ἱππέας, ὅπως ἅμα τῷ ἦρι παραγένωνται.</p>
                </div>
                <div
                    n="75"
                    type="chapter">
                    <p>ἐτείχιζον δὲ καὶ οἱ συρακόσιοι ἐν τῷ χειμῶνι πρός τε τῇ πόλει, τὸν τεμενίτην
                        ἐντὸς ποιησάμενοι, τεῖχος παρὰ πᾶν τὸ πρὸς τὰς ἐπιπολὰς ὁρῶν, ὅπως μὴ δι᾽
                        ἐλάσσονος εὐαποτείχιστοι ὦσιν, ἢν ἄρα σφάλλωνται, καὶ τὰ μέγαρα φρούριον,
                        καὶ ἐν τῷ ὀλυμπιείῳ ἄλλο· καὶ τὴν θάλασσαν προυσταύρωσαν πανταχῇ ᾗ ἀποβάσεις
                        ἦσαν. καὶ τοὺς ἀθηναίους εἰδότες ἐν τῇ νάξῳ χειμάζοντας ἐστράτευσαν πανδημεὶ
                        ἐπὶ τὴν κατάνην, καὶ τῆς τε γῆς αὐτῶν ἔτεμον καὶ τὰς τῶν ἀθηναίων σκηνὰς καὶ
                        τὸ στρατόπεδον ἐμπρήσαντες ἀνεχώρησαν ἐπ᾽ οἴκου. καὶ πυνθανόμενοι τοὺς
                        ἀθηναίους ἐς τὴν καμάριναν κατὰ τὴν ἐπὶ λάχητος γενομένην ξυμμαχίαν
                        πρεσβεύεσθαι, εἴ πως προσαγάγοιντο αὐτούς, ἀντεπρεσβεύοντο καὶ αὐτοί· ἦσαν
                        γὰρ ὕποπτοι αὐτοῖς οἱ καμαριναῖοι μὴ προθύμως σφίσι μήτ᾽ ἐπὶ τὴν πρώτην
                        μάχην πέμψαι ἃ ἔπεμψαν, ἔς τε τὸ λοιπὸν μὴ οὐκέτι βούλωνται ἀμύνειν, ὁρῶντες
                        τοὺς ἀθηναίους ἐν τῇ μάχῃ εὖ πράξαντας, προσχωρῶσι δ᾽ αὐτοῖς κατὰ τὴν
                        προτέραν φιλίαν πεισθέντες. ἀφικομένων οὖν ἐκ μὲν συρακουσῶν ἑρμοκράτους καὶ
                        ἄλλων ἐς τὴν καμάριναν, ἀπὸ δὲ τῶν ἀθηναίων εὐφήμου μεθ᾽ ἑτέρων, ὁ
                        ἑρμοκράτης ξυλλόγου γενομένου τῶν καμαριναίων βουλόμενος προδιαβάλλειν τοὺς
                        ἀθηναίους ἔλεγε τοιάδε.</p>
                </div>
                <div
                    n="76"
                    type="chapter">
                    <p><quote>οὐ τὴν παροῦσαν δύναμιν τῶν ἀθηναίων, ὦ καμαριναῖοι, μὴ αὐτὴν
                            καταπλαγῆτε δείσαντες ἐπρεσβευσάμεθα, ἀλλὰ μᾶλλον τοὺς μέλλοντας ἀπ᾽
                            αὐτῶν λόγους, πρίν τι καὶ ἡμῶν ἀκοῦσαι, μὴ ὑμᾶς πείσωσιν. ἥκουσι γὰρ ἐς
                            τὴν σικελίαν προφάσει μὲν ᾗ πυνθάνεσθε, διανοίᾳ δὲ ἣν πάντες ὑπονοοῦμεν·
                            καί μοι δοκοῦσιν οὐ λεοντίνους βούλεσθαι κατοικίσαι, ἀλλ᾽ ἡμᾶς μᾶλλον
                            ἐξοικίσαι. οὐ γὰρ δὴ εὔλογον τὰς μὲν ἐκεῖ πόλεις ἀναστάτους ποιεῖν, τὰς
                            δὲ ἐνθάδε κατοικίζειν, καὶ λεοντίνων μὲν χαλκιδέων ὄντων κατὰ τὸ
                            ξυγγενὲς κήδεσθαι, χαλκιδέας δὲ τοὺς ἐν εὐβοίᾳ, ὧν οἵδε ἄποικοί εἰσι,
                            δουλωσαμένους ἔχειν. τῇ δὲ αὐτῇ ἰδέᾳ ἐκεῖνά τε ἔσχον καὶ τὰ ἐνθάδε νῦν
                            πειρῶνται· ἡγεμόνες γὰρ γενόμενοι ἑκόντων τῶν τε ἰώνων καὶ ὅσοι ἀπὸ σφῶν
                            ἦσαν ξύμμαχοι ὡς ἐπὶ τοῦ μήδου τιμωρίᾳ, τοὺς μὲν λιποστρατίαν, τοὺς δὲ
                            ἐπ᾽ ἀλλήλους στρατεύειν, τοῖς δ᾽ ὡς ἑκάστοις τινὰ εἶχον αἰτίαν εὐπρεπῆ
                            ἐπενεγκόντες κατεστρέψαντο. καὶ οὐ περὶ τῆς ἐλευθερίας ἄρα οὔτε οὗτοι
                            τῶν ἑλλήνων οὔθ᾽ οἱ ἕλληνες τῆς ἑαυτῶν τῷ μήδῳ ἀντέστησαν, περὶ δὲ οἱ
                            μὲν σφίσιν ἀλλὰ μὴ ἐκείνῳ καταδουλώσεως, οἱ δ᾽ ἐπὶ δεσπότου μεταβολῇ οὐκ
                            ἀξυνετωτέρου, κακοξυνετωτέρου δέ.</quote></p>
                </div>
                <div
                    n="77"
                    type="chapter">
                    <p><quote>ἀλλ᾽ οὐ γὰρ δὴ τὴν τῶν ἀθηναίων εὐκατηγόρητον οὖσαν πόλιν νῦν ἥκομεν
                            ἀποφανοῦντες ἐν εἰδόσιν ὅσα ἀδικεῖ, πολὺ δὲ μᾶλλον ἡμᾶς αὐτοὺς
                            αἰτιασόμενοι ὅτι ἔχοντες παραδείγματα τῶν τ᾽ ἐκεῖ ἑλλήνων ὡς ἐδουλώθησαν
                            οὐκ ἀμύνοντες σφίσιν αὐτοῖς, καὶ νῦν ἐφ᾽ ἡμᾶς ταὐτὰ παρόντα σοφίσματα,
                            λεοντίνων τε ξυγγενῶν κατοικίσεις καὶ ἐγεσταίων ξυμμάχων ἐπικουρίας, οὐ
                            ξυστραφέντες βουλόμεθα προθυμότερον δεῖξαι αὐτοῖς ὅτι οὐκ ἴωνες τάδε
                            εἰσὶν οὐδ᾽ ἑλλησπόντιοι καὶ νησιῶται, οἳ δεσπότην ἢ μῆδον ἢ ἕνα γέ τινα
                            αἰεὶ μεταβάλλοντες δουλοῦνται, ἀλλὰ δωριῆς ἐλεύθεροι ἀπ᾽ αὐτονόμου τῆς
                            πελοποννήσου τὴν σικελίαν οἰκοῦντες. ἢ μένομεν ἕως ἂν ἕκαστοι κατὰ
                            πόλεις ληφθῶμεν, εἰδότες ὅτι ταύτῃ μόνον ἁλωτοί ἐσμεν καὶ ὁρῶντες αὐτοὺς
                            ἐπὶ τοῦτο τὸ εἶδος τρεπομένους ὥστε τοὺς μὲν λόγοις ἡμῶν διιστάναι, τοὺς
                            δὲ ξυμμάχων ἐλπίδι ἐκπολεμοῦν πρὸς ἀλλήλους, τοῖς δὲ ὡς ἑκάστοις τι
                            προσηνὲς λέγοντες δύνανται κακουργεῖν; καὶ οἰόμεθα τοῦ ἄπωθεν ξυνοίκου
                            προαπολλυμένου οὐ καὶ ἐς αὐτόν τινα ἥξειν τὸ δεινόν, πρὸ δὲ αὐτοῦ μᾶλλον
                            τὸν πάσχοντα καθ᾽ ἑαυτὸν δυστυχεῖν;</quote></p>
                </div>
                <div
                    n="78"
                    type="chapter">
                    <p><quote>καὶ εἴ τῳ ἄρα παρέστηκε τὸν μὲν συρακόσιον, ἑαυτὸν δ᾽ οὒ πολέμιον
                            εἶναι τῷ ἀθηναίῳ, καὶ δεινὸν ἡγεῖται ὑπέρ γε τῆς ἐμῆς κινδυνεύειν,
                            ἐνθυμηθήτω οὐ περὶ τῆς ἐμῆς μᾶλλον, ἐν ἴσῳ δὲ καὶ τῆς ἑαυτοῦ ἅμα ἐν τῇ
                            ἐμῇ μαχούμενος, τοσούτῳ δὲ καὶ ἀσφαλέστερον ὅσῳ οὐ προδιεφθαρμένου ἐμοῦ,
                            ἔχων δὲ ξύμμαχον ἐμὲ καὶ οὐκ ἐρῆμος ἀγωνιεῖται· τόν τε ἀθηναῖον μὴ τὴν
                            τοῦ συρακοσίου ἔχθραν κολάσασθαι, τῇ δ᾽ ἐμῇ προφάσει τὴν ἐκείνου φιλίαν
                            οὐχ ἧσσον βεβαιώσασθαι βούλεσθαι. εἴ τέ τις φθονεῖ μὲν ἢ καὶ
                                φοβεῖται<add>ἀμφότερα γὰρ τάδε πάσχει τὰ μείζω</add>, διὰ δὲ αὐτὰ
                            τὰς συρακούσας κακωθῆναι μὲν ἵνα σωφρονισθῶμεν βούλεται, περιγενέσθαι δὲ
                            ἕνεκα τῆς αὑτοῦ ἀσφαλείας, οὐκ ἀνθρωπίνης δυνάμεως βούλησιν ἐλπίζει· οὐ
                            γὰρ οἷόν τε ἅμα τῆς τε ἐπιθυμίας καὶ τῆς τύχης τὸν αὐτὸν ὁμοίως ταμίαν
                            γενέσθαι. καὶ εἰ γνώμῃ ἁμάρτοι, τοῖς αὑτοῦ κακοῖς ὀλοφυρθεὶς τάχ᾽ ἂν
                            ἴσως καὶ τοῖς ἐμοῖς ἀγαθοῖς ποτὲ βουληθείη αὖθις φθονῆσαι. ἀδύνατον δὲ
                            προεμένῳ καὶ μὴ τοὺς αὐτοὺς κινδύνους οὐ περὶ τῶν ὀνομάτων, ἀλλὰ περὶ
                            τῶν ἔργων, ἐθελήσαντι προσλαβεῖν· λόγῳ μὲν γὰρ τὴν ἡμετέραν δύναμιν
                            σῴζοι ἄν τις, ἔργῳ δὲ τὴν αὑτοῦ σωτηρίαν. καὶ μάλιστα εἰκὸς ἦν ὑμᾶς, ὦ
                            καμαριναῖοι, ὁμόρους ὄντας καὶ τὰ δεύτερα κινδυνεύσοντας προορᾶσθαι αὐτὰ
                            καὶ μὴ μαλακῶς ὥσπερ νῦν ξυμμαχεῖν, αὐτοὺς δὲ πρὸς ἡμᾶς μᾶλλον ἰόντας,
                            ἅπερ ἂν εἰ ἐς τὴν καμαριναίαν πρῶτον ἀφίκοντο οἱ ἀθηναῖοι δεόμενοι ἂν
                            ἐπεκαλεῖσθε, ταῦτα ἐκ τοῦ ὁμοίου καὶ νῦν παρακελευομένους ὅπως μηδὲν
                            ἐνδώσομεν φαίνεσθαι. ἀλλ᾽ οὔθ᾽ ὑμεῖς νῦν γέ πω οὔθ᾽ οἱ ἄλλοι ἐπὶ ταῦτα
                            ὥρμησθε.</quote></p>
                </div>
                <div
                    n="79"
                    type="chapter">
                    <p><quote>δειλίᾳ δὲ ἴσως τὸ δίκαιον πρός τε ἡμᾶς καὶ πρὸς τοὺς ἐπιόντας
                            θεραπεύσετε, λέγοντες ξυμμαχίαν εἶναι ὑμῖν πρὸς ἀθηναίους· ἥν γε οὐκ ἐπὶ
                            τοῖς φίλοις ἐποιήσασθε, τῶν δὲ ἐχθρῶν ἤν τις ἐφ᾽ ὑμᾶς ἴῃ, καὶ τοῖς γε
                            ἀθηναίοις βοηθεῖν, ὅταν ὑπ᾽ ἄλλων καὶ μὴ αὐτοὶ ὥσπερ νῦν τοὺς πέλας
                            ἀδικῶσιν, ἐπεὶ οὐδ᾽ οἱ ῥηγῖνοι ὄντες χαλκιδῆς χαλκιδέας ὄντας λεοντίνους
                            ἐθέλουσι ξυγκατοικίζειν. καὶ δεινὸν εἰ ἐκεῖνοι μὲν τὸ ἔργον τοῦ καλοῦ
                            δικαιώματος ὑποπτεύοντες ἀλόγως σωφρονοῦσιν, ὑμεῖς δ᾽ εὐλόγῳ προφάσει
                            τοὺς μὲν φύσει πολεμίους βούλεσθε ὠφελεῖν, τοὺς δὲ ἔτι μᾶλλον φύσει
                            ξυγγενεῖς μετὰ τῶν ἐχθίστων διαφθεῖραι. ἀλλ᾽ οὐ δίκαιον, ἀμύνειν δὲ καὶ
                            μὴ φοβεῖσθαι τὴν παρασκευὴν αὐτῶν· οὐ γὰρ ἢν ἡμεῖς ξυστῶμεν πάντες δεινή
                            ἐστιν, ἀλλ᾽ ἤν, ὅπερ οὗτοι σπεύδουσι, τἀναντία διαστῶμεν, ἐπεὶ οὐδὲ πρὸς
                            ἡμᾶς μόνους ἐλθόντες καὶ μάχῃ περιγενόμενοι ἔπραξαν ἃ ἐβούλοντο, ἀπῆλθον
                            δὲ διὰ τάχους. ὥστε οὐχ ἁθρόους γε ὄντας εἰκὸς ἀθυμεῖν, ἰέναι δὲ ἐς τὴν
                            ξυμμαχίαν προθυμότερον, ἄλλως τε καὶ ἀπὸ πελοποννήσου παρεσομένης
                            ὠφελίας, οἳ τῶνδε κρείσσους εἰσὶ τὸ παράπαν τὰ πολέμια· καὶ μὴ ἐκείνην
                            τὴν προμηθίαν δοκεῖν τῳ ἡμῖν μὲν ἴσην εἶναι, ὑμῖν δὲ ἀσφαλῆ, τὸ
                            μηδετέροις δὴ ὡς καὶ ἀμφοτέρων ὄντας ξυμμάχους βοηθεῖν. οὐ γὰρ ἔργῳ ἴσον
                            ὥσπερ τῷ δικαιώματί ἐστιν. εἰ γὰρ δι᾽ ὑμᾶς μὴ ξυμμαχήσαντας ὅ τε παθὼν
                            σφαλήσεται καὶ ὁ κρατῶν περιέσται, τί ἄλλο ἢ τῇ αὐτῇ ἀπουσίᾳ τοῖς μὲν
                            οὐκ ἠμύνατε σωθῆναι, τοὺς δὲ οὐκ ἐκωλύσατε κακοὺς γενέσθαι; καίτοι
                            κάλλιον τοῖς ἀδικουμένοις καὶ ἅμα ξυγγενέσι προσθεμένους τήν τε κοινὴν
                            ὠφελίαν τῇ σικελίᾳ φυλάξαι καὶ τοὺς ἀθηναίους φίλους δὴ ὄντας μὴ ἐᾶσαι
                            ἁμαρτεῖν.</quote></p>
                </div>
                <div
                    n="80"
                    type="chapter">
                    <p><quote>ξυνελόντες τε λέγομεν οἱ συρακόσιοι ἐκδιδάσκειν μὲν οὐδὲν ἔργον εἶναι
                            σαφῶς οὔτε ὑμᾶς οὔτε τοὺς ἄλλους περὶ ὧν αὐτοὶ οὐδὲν χεῖρον γιγνώσκετε·
                            δεόμεθα δὲ καὶ μαρτυρόμεθα ἅμα, εἰ μὴ πείσομεν, ὅτι ἐπιβουλευόμεθα μὲν
                            ὑπὸ ἰώνων αἰεὶ πολεμίων, προδιδόμεθα δὲ ὑπὸ ὑμῶν δωριῆς δωριῶν. καὶ εἰ
                            καταστρέψονται ἡμᾶς ἀθηναῖοι, ταῖς μὲν ὑμετέραις γνώμαις κρατήσουσι, τῷ
                            δ᾽ αὑτῶν ὀνόματι τιμηθήσονται, καὶ τῆς νίκης οὐκ ἄλλον τινὰ ἆθλον ἢ τὸν
                            τὴν νίκην παρασχόντα λήψονται· καὶ εἰ αὖ ἡμεῖς περιεσόμεθα, τῆς αἰτίας
                            τῶν κινδύνων οἱ αὐτοὶ τὴν τιμωρίαν ὑφέξετε. σκοπεῖτε οὖν καὶ αἱρεῖσθε
                            ἤδη ἢ τὴν αὐτίκα ἀκινδύνως δουλείαν ἢ κἂν περιγενόμενοι μεθ᾽ ἡμῶν τούσδε
                            τε μὴ αἰσχρῶς δεσπότας λαβεῖν καὶ τὴν πρὸς ἡμᾶς ἔχθραν μὴ ἂν βραχεῖαν
                            γενομένην διαφυγεῖν.</quote></p>
                </div>
                <div
                    n="81"
                    type="chapter">
                    <p>τοιαῦτα μὲν ὁ ἑρμοκράτης εἶπεν. ὁ δ᾽ εὔφημος ὁ τῶν ἀθηναίων πρεσβευτὴς μετ᾽
                        αὐτὸν τοιάδε.</p>
                </div>
                <div
                    n="82"
                    type="chapter">
                    <p><quote>ἀφικόμεθα μὲν ἐπὶ τῆς πρότερον οὔσης ξυμμαχίας ἀνανεώσει, τοῦ δὲ
                            συρακοσίου καθαψαμένου ἀνάγκη καὶ περὶ τῆς ἀρχῆς εἰπεῖν ὡς εἰκότως
                            ἔχομεν. τὸ μὲν οὖν μέγιστον μαρτύριον αὐτὸς εἶπεν, ὅτι οἱ ἴωνες αἰεί
                            ποτε πολέμιοι τοῖς δωριεῦσιν εἰσίν. ἔχει δὲ καὶ οὕτως· ἡμεῖς γὰρ ἴωνες
                            ὄντες πελοποννησίοις δωριεῦσι καὶ πλέοσιν οὖσι καὶ παροικοῦσιν
                            ἐσκεψάμεθα ὅτῳ τρόπῳ ἥκιστα αὐτῶν ὑπακουσόμεθα, καὶ μετὰ τὰ μηδικὰ ναῦς
                            κτησάμενοι τῆς μὲν λακεδαιμονίων ἀρχῆς καὶ ἡγεμονίας ἀπηλλάγημεν, οὐδὲν
                            προσῆκον μᾶλλόν τι ἐκείνους ἡμῖν ἢ καὶ ἡμᾶς ἐκείνοις ἐπιτάσσειν, πλὴν
                            καθ᾽ ὅσον ἐν τῷ παρόντι μεῖζον ἴσχυον, αὐτοὶ δὲ τῶν ὑπὸ βασιλεῖ πρότερον
                            ὄντων ἡγεμόνες καταστάντες οἰκοῦμεν, νομίσαντες ἥκιστ᾽ ἂν ὑπὸ
                            πελοποννησίοις οὕτως εἶναι, δύναμιν ἔχοντες ᾗ ἀμυνούμεθα, καὶ ἐς τὸ
                            ἀκριβὲς εἰπεῖν οὐδὲ ἀδίκως καταστρεψάμενοι τούς τε ἴωνας καὶ νησιώτας,
                            οὓς ξυγγενεῖς φασὶν ὄντας ἡμᾶς συρακόσιοι δεδουλῶσθαι. ἦλθον γὰρ ἐπὶ τὴν
                            μητρόπολιν ἐφ᾽ ἡμᾶς μετὰ τοῦ μήδου καὶ οὐκ ἐτόλμησαν ἀποστάντες τὰ
                            οἰκεῖα φθεῖραι, ὥσπερ ἡμεῖς ἐκλιπόντες τὴν πόλιν, δουλείαν δὲ αὐτοί τε
                            ἐβούλοντο καὶ ἡμῖν τὸ αὐτὸ ἐπενεγκεῖν.</quote></p>
                </div>
                <div
                    n="83"
                    type="chapter">
                    <p><quote>ἀνθ᾽ ὧν ἄξιοί τε ὄντες ἅμα ἄρχομεν, ὅτι τε ναυτικὸν πλεῖστόν τε καὶ
                            προθυμίαν ἀπροφάσιστον παρεσχόμεθα ἐς τοὺς ἕλληνας, καὶ διότι καὶ τῷ
                            μήδῳ ἑτοίμως τοῦτο δρῶντες οὗτοι ἡμᾶς ἔβλαπτον, ἅμα δὲ τῆς πρὸς
                            πελοποννησίους ἰσχύος ὀρεγόμενοι. καὶ οὐ καλλιεπούμεθα ὡς ἢ τὸν βάρβαρον
                            μόνοι καθελόντες εἰκότως ἄρχομεν ἢ ἐπ᾽ ἐλευθερίᾳ τῇ τῶνδε μᾶλλον ἢ τῶν
                            ξυμπάντων τε καὶ τῇ ἡμετέρᾳ αὐτῶν κινδυνεύσαντες. πᾶσι δὲ ἀνεπίφθονον
                            τὴν προσήκουσαν σωτηρίαν ἐκπορίζεσθαι. καὶ νῦν τῆς ἡμετέρας ἀσφαλείας
                            ἕνεκα καὶ ἐνθάδε παρόντες ὁρῶμεν καὶ ὑμῖν ταὐτὰ ξυμφέροντα. ἀποφαίνομεν
                            δὲ ἐξ ὧν οἵδε τε διαβάλλουσι καὶ ὑμεῖς μάλιστα ἐπὶ τὸ φοβερώτερον
                            ὑπονοεῖτε, εἰδότες τοὺς περιδεῶς ὑποπτεύοντάς τι λόγου μὲν ἡδονῇ τὸ
                            παραυτίκα τερπομένους, τῇ δ᾽ ἐγχειρήσει ὕστερον τὰ ξυμφέροντα
                            πράσσοντας. τήν τε γὰρ ἐκεῖ ἀρχὴν εἰρήκαμεν διὰ δέος ἔχειν καὶ τὰ ἐνθάδε
                            διὰ τὸ αὐτὸ ἥκειν μετὰ τῶν φίλων ἀσφαλῶς καταστησόμενοι, καὶ οὐ
                            δουλωσόμενοι, μὴ παθεῖν δὲ μᾶλλον τοῦτο κωλύσοντες.</quote></p>
                </div>
                <div
                    n="84"
                    type="chapter">
                    <p><quote>ὑπολάβῃ δὲ μηδεὶς ὡς οὐδὲν προσῆκον ὑμῶν κηδόμεθα, γνοὺς ὅτι σῳζομένων
                            ὑμῶν καὶ διὰ τὸ μὴ ἀσθενεῖς ὑμᾶς ὄντας ἀντέχειν συρακοσίοις ἧσσον ἂν
                            τούτων πεμψάντων τινὰ δύναμιν πελοποννησίοις ἡμεῖς βλαπτοίμεθα. καὶ ἐν
                            τούτῳ προσήκετε ἤδη ἡμῖν τὰ μέγιστα. διόπερ καὶ τοὺς λεοντίνους εὔλογον
                            κατοικίζειν μὴ ὑπηκόους ὥσπερ τοὺς ξυγγενεῖς αὐτῶν τοὺς ἐν εὐβοίᾳ, ἀλλ᾽
                            ὡς δυνατωτάτους, ἵνα ἐκ τῆς σφετέρας ὅμοροι ὄντες τοῖσδε ὑπὲρ ἡμῶν
                            λυπηροὶ ὦσιν. τὰ μὲν γὰρ ἐκεῖ καὶ αὐτοὶ ἀρκοῦμεν πρὸς τοὺς πολεμίους,
                            καὶ ὁ χαλκιδεύς, ὃν ἀλόγως ἡμᾶς φησὶ δουλωσαμένους τοὺς ἐνθάδε
                            ἐλευθεροῦν, ξύμφορος ἡμῖν ἀπαράσκευος ὢν καὶ χρήματα μόνον φέρων, τὰ δὲ
                            ἐνθάδε καὶ λεοντῖνοι καὶ οἱ ἄλλοι φίλοι ὅτι μάλιστα
                            αὐτονομούμενοι.</quote></p>
                </div>
                <div
                    n="85"
                    type="chapter">
                    <p><quote>ἀνδρὶ δὲ τυράννῳ ἢ πόλει ἀρχὴν ἐχούσῃ οὐδὲν ἄλογον ὅτι ξυμφέρον οὐδ᾽
                            οἰκεῖον ὅτι μὴ πιστόν· πρὸς ἕκαστα δὲ δεῖ ἢ ἐχθρὸν ἢ φίλον μετὰ καιροῦ
                            γίγνεσθαι. καὶ ἡμᾶς τοῦτο ὠφελεῖ ἐνθάδε, οὐκ ἢν τοὺς φίλους κακώσωμεν,
                            ἀλλ᾽ ἢν οἱ ἐχθροὶ διὰ τὴν τῶν φίλων ῥώμην ἀδύνατοι ὦσιν. ἀπιστεῖν δὲ οὐ
                            χρή· καὶ γὰρ τοὺς ἐκεῖ ξυμμάχους ὡς ἕκαστοι χρήσιμοι ἐξηγούμεθα, χίους
                            μὲν καὶ μηθυμναίους νεῶν παροκωχῇ αὐτονόμους, τοὺς δὲ πολλοὺς χρημάτων
                            βιαιότερον φορᾷ, ἄλλους δὲ καὶ πάνυ ἐλευθέρως ξυμμαχοῦντας, καίπερ
                            νησιώτας ὄντας καὶ εὐλήπτους, διότι ἐν χωρίοις ἐπικαίροις εἰσὶ περὶ τὴν
                            πελοπόννησον. ὥστε καὶ τἀνθάδε εἰκὸς πρὸς τὸ λυσιτελοῦν, καὶ ὃ λέγομεν,
                            ἐς συρακοσίους δέος καθίστασθαι. ἀρχῆς γὰρ ἐφίενται ὑμῶν καὶ βούλονται
                            ἐπὶ τῷ ἡμετέρῳ ξυστήσαντες ὑμᾶς ὑπόπτῳ, βίᾳ ἢ καὶ κατ᾽ ἐρημίαν, ἀπράκτων
                            ἡμῶν ἀπελθόντων, αὐτοὶ ἄρξαι τῆς σικελίας. ἀνάγκη δέ, ἢν ξυστῆτε πρὸς
                            αὐτούς· οὔτε γὰρ ἡμῖν ἔτι ἔσται ἰσχὺς τοσαύτη ἐς ἓν ξυστᾶσα
                            εὐμεταχείριστος, οὔθ᾽ οἵδ᾽ ἀσθενεῖς ἂν ἡμῶν μὴ παρόντων πρὸς ὑμᾶς
                            εἶεν.</quote></p>
                </div>
                <div
                    n="86"
                    type="chapter">
                    <p><quote>καὶ ὅτῳ ταῦτα μὴ δοκεῖ, αὐτὸ τὸ ἔργον ἐλέγχει. τὸ γὰρ πρότερον ἡμᾶς
                            ἐπηγάγεσθε οὐκ ἄλλον τινὰ προσείοντες φόβον ἤ, εἰ περιοψόμεθα ὑμᾶς ὑπὸ
                            συρακοσίοις γενέσθαι, ὅτι καὶ αὐτοὶ κινδυνεύσομεν. καὶ νῦν οὐ δίκαιον,
                            ᾧπερ καὶ ἡμᾶς ἠξιοῦτε λόγῳ πείθειν, τῷ αὐτῷ ἀπιστεῖν, οὐδ᾽ ὅτι δυνάμει
                            μείζονι πρὸς τὴν τῶνδε ἰσχὺν πάρεσμεν ὑποπτεύεσθαι, πολὺ δὲ μᾶλλον
                            τοῖσδε ἀπιστεῖν. ἡμεῖς μέν γε οὔτε ἐμμεῖναι δυνατοὶ μὴ μεθ᾽ ὑμῶν, εἴ τε
                            καὶ γενόμενοι κακοὶ κατεργασαίμεθα, ἀδύνατοι κατασχεῖν διὰ μῆκός τε πλοῦ
                            καὶ ἀπορίᾳ φυλακῆς πόλεων μεγάλων καὶ τῇ παρασκευῇ ἠπειρωτίδων· οἵδε δὲ
                            οὐ στρατοπέδῳ, πόλει δὲ μείζονι τῆς ἡμετέρας παρουσίας ἐποικοῦντες ὑμῖν
                            αἰεί τε ἐπιβουλεύουσι καὶ ὅταν καιρὸν λάβωσιν ἑκάστου, οὐκ
                                ἀνιᾶσιν<add>ἔδειξαν δὲ καὶ ἄλλα ἤδη καὶ τὰ ἐς λεοντίνους</add>, καὶ
                            νῦν τολμῶσιν ἐπὶ τοὺς ταῦτα κωλύοντας καὶ ἀνέχοντας τὴν σικελίαν μέχρι
                            τοῦδε μὴ ὑπ᾽ αὐτοὺς εἶναι παρακαλεῖν ὑμᾶς ὡς ἀναισθήτους. πολὺ δὲ ἐπὶ
                            ἀληθεστέραν γε σωτηρίαν ἡμεῖς ἀντιπαρακαλοῦμεν, δεόμενοι τὴν ὑπάρχουσαν
                            ἀπ᾽ ἀλλήλων ἀμφοτέροις μὴ προδιδόναι, νομίσαι δὲ τοῖσδε μὲν καὶ ἄνευ
                            ξυμμάχων αἰεὶ ἐφ᾽ ὑμᾶς ἑτοίμην διὰ τὸ πλῆθος εἶναι ὁδόν, ὑμῖν δ᾽ οὐ
                            πολλάκις παρασχήσειν μετὰ τοσῆσδε ἐπικουρίας ἀμύνασθαι· ἣν εἰ τῷ ὑπόπτῳ
                            ἢ ἄπρακτον ἐάσετε ἀπελθεῖν ἢ καὶ σφαλεῖσαν, ἔτι βουλήσεσθε καὶ πολλοστὸν
                            μόριον αὐτῆς ἰδεῖν, ὅτε οὐδὲν ἔτι περανεῖ παραγενόμενον
                        ὑμῖν.</quote></p>
                </div>
                <div
                    n="87"
                    type="chapter">
                    <p><quote>ἀλλὰ μήτε ὑμεῖς, ὦ καμαριναῖοι, ταῖς τῶνδε διαβολαῖς ἀναπείθεσθε μήτε
                            οἱ ἄλλοι· εἰρήκαμεν δ᾽ ὑμῖν πᾶσαν τὴν ἀλήθειαν περὶ ὧν ὑποπτευόμεθα, καὶ
                            ἔτι ἐν κεφαλαίοις ὑπομνήσαντες ἀξιώσομεν πείθειν. φαμὲν γὰρ ἄρχειν μὲν
                            τῶν ἐκεῖ, ἵνα μὴ ὑπακούωμεν ἄλλου, ἐλευθεροῦν δὲ τὰ ἐνθάδε, ὅπως μὴ ὑπ᾽
                            αὐτῶν βλαπτώμεθα, πολλὰ δ᾽ ἀναγκάζεσθαι πράσσειν, διότι καὶ πολλὰ
                            φυλασσόμεθα, ξύμμαχοι δὲ καὶ νῦν καὶ πρότερον τοῖς ἐνθάδε ὑμῶν
                            ἀδικουμένοις οὐκ ἄκλητοι, παρακληθέντες δὲ ἥκειν. καὶ ὑμεῖς μήθ᾽ ὡς
                            δικασταὶ γενόμενοι τῶν ἡμῖν ποιουμένων μήθ᾽ ὡς σωφρονισταί, ὃ χαλεπὸν
                            ἤδη, ἀποτρέπειν πειρᾶσθε, καθ᾽ ὅσον δέ τι ὑμῖν τῆς ἡμετέρας
                            πολυπραγμοσύνης καὶ τρόπου τὸ αὐτὸ ξυμφέρει, τούτῳ ἀπολαβόντες χρήσασθε,
                            καὶ νομίσατε μὴ πάντας ἐν ἴσῳ βλάπτειν αὐτά, πολὺ δὲ πλείους τῶν ἑλλήνων
                            καὶ ὠφελεῖν· ἐν παντὶ γὰρ πᾶς χωρίῳ, καὶ ᾧ μὴ ὑπάρχομεν, ὅ τε οἰόμενος
                            ἀδικήσεσθαι καὶ ὁ ἐπιβουλεύων διὰ τὸ ἑτοίμην ὑπεῖναι ἐλπίδα τῷ μὲν
                            ἀντιτυχεῖν ἐπικουρίας ἀφ᾽ ἡμῶν, τῷ δὲ εἰ ἥξομεν, μὴ ἀδεεῖ εἶναι
                            κινδυνεύειν, ἀμφότεροι ἀναγκάζονται ὁ μὲν ἄκων σωφρονεῖν, ὁ δ᾽
                            ἀπραγμόνως σῴζεσθαι. ταύτην οὖν τὴν κοινὴν τῷ τε δεομένῳ καὶ ὑμῖν νῦν
                            παροῦσαν ἀσφάλειαν μὴ ἀπώσησθε, ἀλλ᾽ ἐξισώσαντες τοῖς ἄλλοις μεθ᾽ ἡμῶν
                            τοῖς συρακοσίοις, ἀντὶ τοῦ αἰεὶ φυλάσσεσθαι αὐτούς, καὶ ἀντεπιβουλεῦσαί
                            ποτε ἐκ τοῦ ὁμοίου μεταλάβετε.</quote></p>
                </div>
                <div
                    n="88"
                    type="chapter">
                    <p>τοιαῦτα δὲ ὁ εὔφημος εἶπεν. οἱ δὲ καμαριναῖοι ἐπεπόνθεσαν τοιόνδε. τοῖς μὲν
                        ἀθηναίοις εὖνοι ἦσαν, πλὴν καθ᾽ ὅσον<add>εἰ</add>τὴν σικελίαν ᾤοντο αὐτοὺς
                        δουλώσεσθαι, τοῖς δὲ συρακοσίοις αἰεὶ κατὰ τὸ ὅμορον διάφοροι· δεδιότες δ᾽
                        οὐχ ἧσσον τοὺς συρακοσίους ἐγγὺς ὄντας μὴ καὶ ἄνευ σφῶν περιγένωνται, τό τε
                        πρῶτον αὐτοῖς τοὺς ὀλίγους ἱππέας ἔπεμψαν καὶ τὸ λοιπὸν ἐδόκει αὐτοῖς
                        ὑπουργεῖν μὲν τοῖς συρακοσίοις μᾶλλον ἔργῳ, ὡς ἂν δύνωνται μετριώτατα, ἐν δὲ
                        τῷ παρόντι, ἵνα μηδὲ τοῖς ἀθηναίοις ἔλασσον δοκῶσι νεῖμαι, ἐπειδὴ καὶ
                        ἐπικρατέστεροι τῇ μάχῃ ἐγένοντο, λόγῳ ἀποκρίνασθαι ἴσα ἀμφοτέροις. καὶ οὕτω
                        βουλευσάμενοι ἀπεκρίναντο, ἐπειδὴ τυγχάνει ἀμφοτέροις οὖσι ξυμμάχοις σφῶν
                        πρὸς ἀλλήλους πόλεμος ὤν, εὔορκον δοκεῖν εἶναι σφίσιν ἐν τῷ παρόντι
                        μηδετέροις ἀμύνειν. καὶ οἱ πρέσβεις ἑκατέρων ἀπῆλθον.</p>
                    <p>καὶ οἱ μὲν συρακόσιοι τὰ καθ᾽ ἑαυτοὺς ἐξηρτύοντο ἐς τὸν πόλεμον, οἱ δ᾽
                        ἀθηναῖοι ἐν τῇ νάξῳ ἐστρατοπεδευμένοι τὰ πρὸς τοὺς σικελοὺς ἔπρασσον ὅπως
                        αὐτοῖς ὡς πλεῖστοι προσχωρήσονται. καὶ οἱ μὲν πρὸς τὰ πεδία μᾶλλον τῶν
                        σικελῶν ὑπήκοοι ὄντες τῶν συρακοσίων οἱ πολλοὶ ἀφειστήκεσαν· τῶν δὲ τὴν
                        μεσόγειαν ἐχόντων αὐτόνομοι οὖσαι καὶ πρότερον αἰεὶ<add>αἱ</add>οἰκήσεις
                        εὐθὺς πλὴν ὀλίγοι μετὰ τῶν ἀθηναίων ἦσαν, καὶ σῖτόν τε κατεκόμιζον τῷ
                        στρατεύματι καὶ εἰσὶν οἳ καὶ χρήματα. ἐπὶ δὲ τοὺς μὴ προσχωροῦντας οἱ
                        ἀθηναῖοι στρατεύοντες τοὺς μὲν προσηνάγκαζον, τοὺς δὲ καὶ ὑπὸ τῶν συρακοσίων
                        φρουρούς τε πεμπόντων καὶ βοηθούντων ἀπεκωλύοντο. τόν τε χειμῶνα
                        μεθορμισάμενοι ἐκ τῆς νάξου ἐς τὴν κατάνην καὶ τὸ στρατόπεδον ὃ κατεκαύθη
                        ὑπὸ τῶν συρακοσίων αὖθις ἀνορθώσαντες διεχείμαζον. καὶ ἔπεμψαν μὲν ἐς
                        καρχηδόνα τριήρη περὶ φιλίας, εἰ δύναιντό τι ὠφελεῖσθαι, ἔπεμψαν δὲ καὶ ἐς
                        τυρσηνίαν, ἔστιν ὧν πόλεων ἐπαγγελλομένων καὶ αὐτῶν ξυμπολεμεῖν.
                        περιήγγελλον δὲ καὶ τοῖς σικελοῖς καὶ ἐς τὴν ἔγεσταν πέμψαντες ἐκέλευον
                        ἵππους σφίσιν ὡς πλείστους πέμπειν, καὶ τἆλλα ἐς τὸν περιτειχισμόν, πλινθία
                        καὶ σίδηρον, ἡτοίμαζον, καὶ ὅσα ἔδει, ὡς ἅμα τῷ ἦρι ἑξόμενοι τοῦ
                        πολέμου.</p>
                    <p>οἱ δ᾽ ἐς τὴν κόρινθον καὶ λακεδαίμονα τῶν συρακοσίων ἀποσταλέντες πρέσβεις
                        τούς τε ἰταλιώτας ἅμα παραπλέοντες ἐπειρῶντο πείθειν μὴ περιορᾶν τὰ
                        γιγνόμενα ὑπὸ τῶν ἀθηναίων, ὡς καὶ ἐκείνοις ὁμοίως ἐπιβουλευόμενα, καὶ
                        ἐπειδὴ ἐν τῇ κορίνθῳ ἐγένοντο, λόγους ἐποιοῦντο ἀξιοῦντες σφίσι κατὰ τὸ
                        ξυγγενὲς βοηθεῖν. καὶ οἱ κορίνθιοι εὐθὺς ψηφισάμενοι αὐτοὶ πρῶτοι ὥστε πάσῃ
                        προθυμίᾳ ἀμύνειν, καὶ ἐς τὴν λακεδαίμονα ξυναπέστελλον αὐτοῖς πρέσβεις, ὅπως
                        καὶ ἐκείνους ξυναναπείθοιεν τόν τε αὐτοῦ πόλεμον σαφέστερον ποιεῖσθαι πρὸς
                        τοὺς ἀθηναίους καὶ ἐς τὴν σικελίαν ὠφελίαν τινὰ πέμπειν. καὶ οἵ τε ἐκ τῆς
                        κορίνθου πρέσβεις παρῆσαν ἐς τὴν λακεδαίμονα καὶ ἀλκιβιάδης μετὰ τῶν
                        ξυμφυγάδων περαιωθεὶς τότ᾽ εὐθὺς ἐπὶ πλοίου φορτηγικοῦ ἐκ τῆς θουρίας ἐς
                        κυλλήνην τῆς ἠλείας πρῶτον, ἔπειτα ὕστερον ἐς τὴν λακεδαίμονα αὐτῶν τῶν
                        λακεδαιμονίων μεταπεμψάντων ὑπόσπονδος ἐλθών· ἐφοβεῖτο γὰρ αὐτοὺς διὰ τὴν
                        περὶ τῶν μαντινικῶν πρᾶξιν. καὶ ξυνέβη ἐν τῇ ἐκκλησίᾳ τῶν λακεδαιμονίων τούς
                        τε κορινθίους καὶ τοὺς συρακοσίους τὰ αὐτὰ καὶ τὸν ἀλκιβιάδην δεομένους
                        πείθειν τοὺς λακεδαιμονίους. καὶ διανοουμένων τῶν τε ἐφόρων καὶ τῶν ἐν τέλει
                        ὄντων πρέσβεις πέμπειν ἐς συρακούσας κωλύοντας μὴ ξυμβαίνειν ἀθηναίοις,
                        βοηθεῖν δὲ οὐ προθύμων ὄντων, παρελθὼν ὁ ἀλκιβιάδης παρώξυνέ τε τοὺς
                        λακεδαιμονίους καὶ ἐξώρμησε λέγων τοιάδε.</p>
                </div>
                <div
                    n="89"
                    type="chapter">
                    <p><quote>ἀναγκαῖον περὶ τῆς ἐμῆς διαβολῆς πρῶτον ἐς ὑμᾶς εἰπεῖν, ἵνα μὴ χεῖρον
                            τὰ κοινὰ τῷ ὑπόπτῳ μου ἀκροάσησθε. τῶν δ᾽ ἐμῶν προγόνων τὴν προξενίαν
                            ὑμῶν κατά τι ἔγκλημα ἀπειπόντων αὐτὸς ἐγὼ πάλιν ἀναλαμβάνων ἐθεράπευον
                            ὑμᾶς ἄλλα τε καὶ περὶ τὴν ἐκ πύλου ξυμφοράν. καὶ διατελοῦντός μου
                            προθύμου ὑμεῖς πρὸς ἀθηναίους καταλλασσόμενοι τοῖς μὲν ἐμοῖς ἐχθροῖς
                            δύναμιν δι᾽ ἐκείνων πράξαντες, ἐμοὶ δὲ ἀτιμίαν περιέθετε. καὶ διὰ ταῦτα
                            δικαίως ὑπ᾽ ἐμοῦ πρός τε τὰ μαντινέων καὶ ἀργείων τραπομένου καὶ ὅσα
                            ἄλλα ἐνηντιούμην ὑμῖν ἐβλάπτεσθε· καὶ νῦν, εἴ τις καὶ τότε ἐν τῷ πάσχειν
                            οὐκ εἰκότως ὠργίζετό μοι, μετὰ τοῦ ἀληθοῦς σκοπῶν ἀναπειθέσθω. ἢ εἴ τις,
                            διότι καὶ τῷ δήμῳ προσεκείμην μᾶλλον, χείρω με ἐνόμιζε, μηδ᾽ οὕτως
                            ἡγήσηται ὀρθῶς ἄχθεσθαι. τοῖς γὰρ τυράννοις αἰεί ποτε διάφοροί
                                ἐσμεν<add>πᾶν δὲ τὸ ἐναντιούμενον τῷ δυναστεύοντι δῆμος
                                ὠνόμασται</add>, καὶ ἀπ᾽ ἐκείνου ξυμπαρέμεινεν ἡ προστασία ἡμῖν τοῦ
                            πλήθους. ἅμα δὲ καὶ τῆς πόλεως δημοκρατουμένης τὰ πολλὰ ἀνάγκη ἦν τοῖς
                            παροῦσιν ἕπεσθαι. τῆς δὲ ὑπαρχούσης ἀκολασίας ἐπειρώμεθα μετριώτεροι ἐς
                            τὰ πολιτικὰ εἶναι. ἄλλοι δ᾽ ἦσαν καὶ ἐπὶ τῶν πάλαι καὶ νῦν οἳ ἐπὶ τὰ
                            πονηρότερα ἐξῆγον τὸν ὄχλον· οἵπερ καὶ ἐμὲ ἐξήλασαν. ἡμεῖς δὲ τοῦ
                            ξύμπαντος προέστημεν, δικαιοῦντες ἐν ᾧ σχήματι μεγίστη ἡ πόλις ἐτύγχανε
                            καὶ ἐλευθερωτάτη οὖσα καὶ ὅπερ ἐδέξατό τις, τοῦτο ξυνδιασῴζειν, ἐπεὶ
                            δημοκρατίαν γε καὶ ἐγιγνώσκομεν οἱ φρονοῦντές τι, καὶ αὐτὸς οὐδενὸς ἂν
                            χεῖρον, ὅσῳ καὶ λοιδορήσαιμι. ἀλλὰ περὶ ὁμολογουμένης ἀνοίας οὐδὲν ἂν
                            καινὸν λέγοιτο· καὶ τὸ μεθιστάναι αὐτὴν οὐκ ἐδόκει ἡμῖν ἀσφαλὲς εἶναι
                            ὑμῶν πολεμίων προσκαθημένων.</quote></p>
                </div>
                <div
                    n="90"
                    type="chapter">
                    <p><quote>καὶ τὰ μὲν ἐς τὰς ἐμὰς διαβολὰς τοιαῦτα ξυνέβη· περὶ δὲ ὧν ὑμῖν τε
                            βουλευτέον καὶ ἐμοί, εἴ τι πλέον οἶδα, ἐσηγητέον, μάθετε ἤδη. ἐπλεύσαμεν
                            ἐς σικελίαν πρῶτον μέν, εἰ δυναίμεθα, σικελιώτας καταστρεψόμενοι, μετὰ
                            δ᾽ ἐκείνους αὖθις καὶ ἰταλιώτας, ἔπειτα καὶ τῆς καρχηδονίων ἀρχῆς καὶ
                            αὐτῶν ἀποπειράσοντες. εἰ δὲ προχωρήσειε ταῦτα ἢ πάντα ἢ καὶ τὰ πλείω,
                            ἤδη τῇ πελοποννήσῳ ἐμέλλομεν ἐπιχειρήσειν, κομίσαντες ξύμπασαν μὲν τὴν
                            ἐκεῖθεν προσγενομένην δύναμιν τῶν ἑλλήνων, πολλοὺς δὲ βαρβάρους
                            μισθωσάμενοι καὶ ἴβηρας καὶ ἄλλους τῶν ἐκεῖ ὁμολογουμένως νῦν βαρβάρων
                            μαχιμωτάτους, τριήρεις τε πρὸς ταῖς ἡμετέραις πολλὰς ναυπηγησάμενοι,
                            ἐχούσης τῆς ἰταλίας ξύλα ἄφθονα, αἷς τὴν πελοπόννησον πέριξ
                            πολιορκοῦντες καὶ τῷ πεζῷ ἅμα ἐκ γῆς ἐφορμαῖς τῶν πόλεων τὰς μὲν βίᾳ
                            λαβόντες, τὰς δ᾽ ἐντειχισάμενοι, ῥᾳδίως ἠλπίζομεν καταπολεμήσειν καὶ
                            μετὰ ταῦτα καὶ τοῦ ξύμπαντος ἑλληνικοῦ ἄρξειν. χρήματα δὲ καὶ σῖτον,
                            ὥστε εὐπορώτερον γίγνεσθαί τι αὐτῶν, αὐτὰ τὰ προσγενόμενα ἐκεῖθεν χωρία
                            ἔμελλε διαρκῆ ἄνευ τῆς ἐνθένδε προσόδου παρέξειν.</quote></p>
                </div>
                <div
                    n="91"
                    type="chapter">
                    <p><quote>τοιαῦτα μὲν περὶ τοῦ νῦν οἰχομένου στόλου παρὰ τοῦ τὰ ἀκριβέστατα
                            εἰδότος ὡς διενοήθημεν ἀκηκόατε· καὶ ὅσοι ὑπόλοιποι στρατηγοί, ἢν
                            δύνωνται, ὁμοίως αὐτὰ πράξουσιν. ὡς δέ, εἰ μὴ βοηθήσετε οὐ περιέσται
                            τἀκεῖ, μάθετε ἤδη. σικελιῶται γὰρ ἀπειρότεροι μέν εἰσιν, ὅμως δ᾽ ἂν
                            ξυστραφέντες ἁθρόοι καὶ νῦν ἔτι περιγένοιντο· συρακόσιοι δὲ μόνοι μάχῃ
                            τε ἤδη πανδημεὶ ἡσσημένοι καὶ ναυσὶν ἅμα κατειργόμενοι ἀδύνατοι ἔσονται
                            τῇ νῦν ἀθηναίων ἐκεῖ παρασκευῇ ἀντισχεῖν. καὶ εἰ αὕτη ἡ πόλις
                            ληφθήσεται, ἔχεται καὶ ἡ πᾶσα σικελία, καὶ εὐθὺς καὶ ἰταλία· καὶ ὃν ἄρτι
                            κίνδυνον ἐκεῖθεν προεῖπον, οὐκ ἂν διὰ μακροῦ ὑμῖν ἐπιπέσοι. ὥστε μὴ περὶ
                            τῆς σικελίας τις οἰέσθω μόνον βουλεύειν, ἀλλὰ καὶ περὶ τῆς πελοποννήσου,
                            εἰ μὴ ποιήσετε τάδε ἐν τάχει, στρατιάν τε ἐπὶ νεῶν πέμψετε τοιαύτην
                            ἐκεῖσε οἵτινες αὐτερέται κομισθέντες καὶ ὁπλιτεύσουσιν εὐθύς, καὶ ὃ τῆς
                            στρατιᾶς ἔτι χρησιμώτερον εἶναι νομίζω, ἄνδρα σπαρτιάτην ἄρχοντα, ὡς ἂν
                            τούς τε παρόντας ξυντάξῃ καὶ τοὺς μὴ ᾽θέλοντας προσαναγκάσῃ· οὕτω γὰρ οἵ
                            τε ὑπάρχοντες ὑμῖν φίλοι θαρσήσουσι μᾶλλον καὶ οἱ ἐνδοιάζοντες
                            ἀδεέστερον προσίασιν. καὶ τὰ ἐνθάδε χρὴ ἅμα φανερώτερον ἐκπολεμεῖν, ἵνα
                            συρακόσιοί τε νομίζοντες ὑμᾶς ἐπιμέλεσθαι μᾶλλον ἀντέχωσι καὶ ἀθηναῖοι
                            τοῖς ἑαυτῶν ἧσσον ἄλλην ἐπικουρίαν πέμπωσιν. τειχίζειν τε χρὴ δεκέλειαν
                            τῆς ἀττικῆς, ὅπερ ἀθηναῖοι μάλιστα αἰεὶ φοβοῦνται, καὶ μόνου αὐτοῦ
                            νομίζουσι τῶν ἐν τῷ πολέμῳ οὐ διαπεπειρᾶσθαι. βεβαιότατα δ᾽ ἄν τις οὕτω
                            τοὺς πολεμίους βλάπτοι, εἰ ἃ μάλιστα δεδιότας αὐτοὺς αἰσθάνοιτο, ταῦτα
                            σαφῶς πυνθανόμενος ἐπιφέροι· εἰκὸς γὰρ αὐτοὺς ἀκριβέστατα ἑκάστους τὰ
                            σφέτερα αὐτῶν δεινὰ ἐπισταμένους φοβεῖσθαι. ἃ δ᾽ ἐν τῇ ἐπιτειχίσει αὐτοὶ
                            ὠφελούμενοι τοὺς ἐναντίους κωλύσετε, πολλὰ παρεὶς τὰ μέγιστα κεφαλαιώσω.
                            οἷς τε γὰρ ἡ χώρα κατεσκεύασται, τὰ πολλὰ πρὸς ὑμᾶς τὰ μὲν ληφθέντα, τὰ
                            δ᾽ αὐτόματα ἥξει· καὶ τὰς τοῦ λαυρείου τῶν ἀργυρείων μετάλλων προσόδους
                            καὶ ὅσα ἀπὸ γῆς καὶ δικαστηρίων νῦν ὠφελοῦνται εὐθὺς ἀποστερήσονται,
                            μάλιστα δὲ τῆς ἀπὸ τῶν ξυμμάχων προσόδου ἧσσον διαφορουμένης, οἳ τὰ παρ᾽
                            ὑμῶν νομίσαντες ἤδη κατὰ κράτος πολεμεῖσθαι ὀλιγωρήσουσιν. γίγνεσθαι δέ
                            τι αὐτῶν καὶ ἐν τάχει καὶ προθυμότερον ἐν ὑμῖν ἐστίν, ὦ λακεδαιμόνιοι,
                            ἐπεὶ ὥς γε δυνατά<add>καὶ οὐχ ἁμαρτήσεσθαι οἶμαι γνώμης</add>πάνυ
                            θαρσῶ.</quote></p>
                </div>
                <div
                    n="92"
                    type="chapter">
                    <p><quote>καὶ χείρων οὐδενὶ ἀξιῶ δοκεῖν ὑμῶν εἶναι, εἰ τῇ ἐμαυτοῦ μετὰ τῶν
                            πολεμιωτάτων φιλόπολίς ποτε δοκῶν εἶναι νῦν ἐγκρατῶς ἐπέρχομαι, οὐδὲ
                            ὑποπτεύεσθαί μου ἐς τὴν φυγαδικὴν προθυμίαν τὸν λόγον. φυγάς τε γάρ εἰμι
                            τῆς τῶν ἐξελασάντων πονηρίας, καὶ οὐ τῆς ὑμετέρας, ἢν πείθησθέ μοι,
                            ὠφελίας· καὶ πολεμιώτεροι οὐχ οἱ τοὺς πολεμίους που βλάψαντες ὑμεῖς ἢ οἱ
                            τοὺς φίλους ἀναγκάσαντες πολεμίους γενέσθαι. τό τε φιλόπολι οὐκ ἐν ᾧ
                            ἀδικοῦμαι ἔχω, ἀλλ᾽ ἐν ᾧ ἀσφαλῶς ἐπολιτεύθην. οὐδ᾽ ἐπὶ πατρίδα οὖσαν ἔτι
                            ἡγοῦμαι νῦν ἰέναι, πολὺ δὲ μᾶλλον τὴν οὐκ οὖσαν ἀνακτᾶσθαι. καὶ
                            φιλόπολις οὗτος ὀρθῶς, οὐχ ὃς ἂν τὴν ἑαυτοῦ ἀδίκως ἀπολέσας μὴ ἐπίῃ,
                            ἀλλ᾽ ὃς ἂν ἐκ παντὸς τρόπου διὰ τὸ ἐπιθυμεῖν πειραθῇ αὐτὴν ἀναλαβεῖν.
                            οὕτως ἐμοί τε ἀξιῶ ὑμᾶς καὶ ἐς κίνδυνον καὶ ἐς ταλαιπωρίαν πᾶσαν ἀδεῶς
                            χρῆσθαι, ὦ λακεδαιμόνιοι, γνόντας τοῦτον δὴ τὸν ὑφ᾽ ἁπάντων
                            προβαλλόμενον λόγον, ὡς εἰ πολέμιός γε ὢν σφόδρα ἔβλαπτον, κἂν φίλος ὢν
                            ἱκανῶς ὠφελοίην, ὅσῳ τὰ μὲν ἀθηναίων οἶδα, τὰ δ᾽ ὑμέτερα ᾔκαζον· καὶ
                            αὐτοὺς νῦν νομίσαντας περὶ μεγίστων δὴ τῶν διαφερόντων βουλεύεσθαι μὴ
                            ἀποκνεῖν τὴν ἐς τὴν σικελίαν τε καὶ ἐς τὴν ἀττικὴν στρατείαν, ἵνα τά τε
                            ἐκεῖ βραχεῖ μορίῳ ξυμπαραγενόμενοι μεγάλα σώσητε καὶ ἀθηναίων τήν τε
                            οὖσαν καὶ τὴν μέλλουσαν δύναμιν καθέλητε, καὶ μετὰ ταῦτα αὐτοί τε
                            ἀσφαλῶς οἰκῆτε καὶ τῆς ἁπάσης ἑλλάδος ἑκούσης καὶ οὐ βίᾳ, κατ᾽ εὔνοιαν
                            δὲ ἡγῆσθε.</quote></p>
                </div>
                <div
                    n="93"
                    type="chapter">
                    <p>ὁ μὲν ἀλκιβιάδης τοσαῦτα εἶπεν, οἱ δὲ λακεδαιμόνιοι διανοούμενοι μὲν καὶ
                        αὐτοὶ πρότερον στρατεύειν ἐπὶ τὰς ἀθήνας, μέλλοντες δ᾽ ἔτι καὶ περιορώμενοι,
                        πολλῷ μᾶλλον ἐπερρώσθησαν διδάξαντος ταῦτα ἕκαστα αὐτοῦ καὶ νομίσαντες παρὰ
                        τοῦ σαφέστατα εἰδότος ἀκηκοέναι· ὥστε τῇ ἐπιτειχίσει τῆς δεκελείας προσεῖχον
                        ἤδη τὸν νοῦν καὶ τὸ παραυτίκα καὶ τοῖς ἐν τῇ σικελίᾳ πέμπειν τινὰ τιμωρίαν.
                        καὶ γύλιππον τὸν κλεανδρίδου προστάξαντες ἄρχοντα τοῖς συρακοσίοις ἐκέλευον
                        μετ᾽ ἐκείνων καὶ τῶν κορινθίων βουλευόμενον ποιεῖν ὅπῃ ἐκ τῶν παρόντων
                        μάλιστα καὶ τάχιστά τις ὠφελία ἥξει τοῖς ἐκεῖ. ὁ δὲ δύο μὲν ναῦς τοὺς
                        κορινθίους ἤδη ἐκέλευέν οἱ πέμπειν ἐς ἀσίνην, τὰς δὲ λοιπὰς παρασκευάζεσθαι
                        ὅσας διανοοῦνται πέμπειν καί, ὅταν καιρὸς ᾖ, ἑτοίμας εἶναι πλεῖν. ταῦτα δὲ
                        ξυνθέμενοι ἀνεχώρουν ἐκ τῆς λακεδαίμονος.</p>
                    <p>ἀφίκετο δὲ καὶ ἡ ἐκ τῆς σικελίας τριήρης τῶν ἀθηναίων, ἣν ἀπέστειλαν οἱ
                        στρατηγοὶ ἐπί τε χρήματα καὶ ἱππέας. καὶ οἱ ἀθηναῖοι ἀκούσαντες ἐψηφίσαντο
                        τήν τε τροφὴν πέμπειν τῇ στρατιᾷ καὶ τοὺς ἱππέας. καὶ ὁ χειμὼν ἐτελεύτα, καὶ
                        ἕβδομον καὶ δέκατον ἔτος τῷ πολέμῳ ἐτελεύτα τῷδε ὃν θουκυδίδης
                        ξυνέγραψεν.</p>
                </div>
                <div
                    n="94"
                    type="chapter">
                    <p>ἅμα δὲ τῷ ἦρι εὐθὺς ἀρχομένῳ τοῦ ἐπιγιγνομένου θέρους οἱ ἐν τῇ σικελίᾳ
                        ἀθηναῖοι ἄραντες ἐκ τῆς κατάνης παρέπλευσαν ἐπὶ μεγάρων τῶν ἐν τῇ σικελίᾳ,
                        οὓς ἐπὶ γέλωνος τοῦ τυράννου, ὥσπερ καὶ πρότερόν μοι εἴρηται, ἀναστήσαντες
                        συρακόσιοι αὐτοὶ ἔχουσι τὴν γῆν. ἀποβάντες δὲ ἐδῄωσαν
                        τούς<add>τε</add>ἀγροὺς καὶ ἐλθόντες ἐπὶ ἔρυμά τι τῶν συρακοσίων καὶ οὐχ
                        ἑλόντες αὖθις καὶ πεζῇ καὶ ναυσὶ παρακομισθέντες ἐπὶ τὸν τηρίαν ποταμὸν τό
                        τε πεδίον ἀναβάντες ἐδῄουν καὶ τὸν σῖτον ἐνεπίμπρασαν, καὶ τῶν συρακοσίων
                        περιτυχόντες τισὶν οὐ πολλοῖς καὶ ἀποκτείναντές τέ τινας καὶ τροπαῖον
                        στήσαντες ἀνεχώρησαν ἐπὶ τὰς ναῦς. καὶ ἀποπλεύσαντες ἐς κατάνην, ἐκεῖθεν δὲ
                        ἐπισιτισάμενοι, πάσῃ τῇ στρατιᾷ ἐχώρουν ἐπὶ κεντόριπα, σικελῶν πόλισμα, καὶ
                        προσαγαγόμενοι ὁμολογίᾳ ἀπῇσαν, πιμπράντες ἅμα τὸν σῖτον τῶν τε ἰνησσαίων
                        καὶ τῶν ὑβλαίων. καὶ ἀφικόμενοι ἐς κατάνην καταλαμβάνουσι τούς τε ἱππέας
                        ἥκοντας ἐκ τῶν ἀθηνῶν πεντήκοντα καὶ διακοσίους ἄνευ τῶν ἵππων μετὰ σκευῆς,
                        ὡς αὐτόθεν ἵππων πορισθησομένων, καὶ ἱπποτοξότας τριάκοντα καὶ τάλαντα
                        ἀργυρίου τριακόσια.</p>
                </div>
                <div
                    n="95"
                    type="chapter">
                    <p>τοῦ δ᾽ αὐτοῦ ἦρος καὶ ἐπ᾽ ἄργος στρατεύσαντες λακεδαιμόνιοι μέχρι μὲν κλεωνῶν
                        ἦλθον, σεισμοῦ δὲ γενομένου ἀπεχώρησαν. καὶ ἀργεῖοι μετὰ ταῦτα ἐσβαλόντες ἐς
                        τὴν θυρεᾶτιν ὅμορον οὖσαν λείαν τῶν λακεδαιμονίων πολλὴν ἔλαβον, ἣ ἐπράθη
                        ταλάντων οὐκ ἔλασσον πέντε καὶ εἴκοσι. καὶ ὁ θεσπιῶν δῆμος ἐν τῷ αὐτῷ θέρει
                        οὐ πολὺ ὕστερον ἐπιθέμενος τοῖς τὰς ἀρχὰς ἔχουσιν οὐ κατέσχεν, ἀλλὰ
                        βοηθησάντων θηβαίων οἱ μὲν ξυνελήφθησαν, οἱ δ᾽ ἐξέπεσον ἀθήναζε.</p>
                </div>
                <div
                    n="96"
                    type="chapter">
                    <p>καὶ οἱ συρακόσιοι τοῦ αὐτοῦ θέρους, ὡς ἐπύθοντο τούς<add>τε</add>ἱππέας
                        ἥκοντας τοῖς ἀθηναίοις καὶ μέλλοντας ἤδη ἐπὶ σφᾶς ἰέναι, νομίσαντες, ἐὰν μὴ
                        τῶν ἐπιπολῶν κρατήσωσιν οἱ ἀθηναῖοι, χωρίου ἀποκρήμνου τε καὶ ὑπὲρ τῆς
                        πόλεως εὐθὺς κειμένου, οὐκ ἂν ῥᾳδίως σφᾶς, οὐδ᾽ εἰ κρατοῖντο μάχῃ,
                        ἀποτειχισθῆναι, διενοοῦντο τὰς προσβάσεις αὐτῶν φυλάσσειν, ὅπως μὴ κατὰ
                        ταύτας λάθωσι σφᾶς ἀναβάντες οἱ πολέμιοι· οὐ γὰρ ἂν ἄλλῃ γε αὐτοὺς
                        δυνηθῆναι. ἐξήρτηται γὰρ τὸ ἄλλο χωρίον, καὶ μέχρι τῆς πόλεως ἐπικλινές τ᾽
                        ἐστὶ καὶ ἐπιφανὲς πᾶν ἔσω· καὶ ὠνόμασται ὑπὸ τῶν συρακοσίων διὰ τὸ ἐπιπολῆς
                        τοῦ ἄλλου εἶναι ἐπιπολαί. καὶ οἱ μὲν ἐξελθόντες πανδημεὶ ἐς τὸν λειμῶνα παρὰ
                        τὸν ἄναπον ποταμὸν ἅμα τῇ ἡμέρᾳ<add>ἐτύγχανον γὰρ αὐτοῖς καὶ οἱ περὶ τὸν
                            ἑρμοκράτη στρατηγοὶ ἄρτι παρειληφότες τὴν ἀρχήν</add>ἐξέτασίν τε ὅπλων
                        ἐποιοῦντο καὶ ἑξακοσίους λογάδας τῶν ὁπλιτῶν ἐξέκριναν πρότερον, ὧν ἦρχε
                        διόμιλος φυγὰς ἐξ ἄνδρου, ὅπως τῶν τε ἐπιπολῶν εἶεν φύλακες, καὶ ἢν ἐς ἄλλο
                        τι δέῃ, ταχὺ ξυνεστῶτες παραγίγνωνται.</p>
                </div>
                <div
                    n="97"
                    type="chapter">
                    <p>οἱ δὲ ἀθηναῖοι ταύτης τῆς νυκτὸς τῇ ἐπιγιγνομένῃ ἡμέρᾳ ἐξητάζοντο καὶ ἔλαθον
                        αὐτοὺς παντὶ ἤδη τῷ στρατεύματι ἐκ τῆς κατάνης σχόντες κατὰ τὸν λέοντα
                        καλούμενον, ὃς ἀπέχει τῶν ἐπιπολῶν ἓξ ἢ ἑπτὰ σταδίους, καὶ τοὺς πεζοὺς
                        ἀποβιβάσαντες, ταῖς τε ναυσὶν ἐς τὴν θάψον καθορμισάμενοι· ἔστι δὲ
                        χερσόνησος μὲν ἐν στενῷ ἰσθμῷ προύχουσα ἐς τὸ πέλαγος, τῆς δὲ συρακοσίων
                        πόλεως οὔτε πλοῦν οὔτε ὁδὸν πολλὴν ἀπέχει. καὶ ὁ μὲν ναυτικὸς στρατὸς τῶν
                        ἀθηναίων ἐν τῇ θάψῳ διασταυρωσάμενος τὸν ἰσθμὸν ἡσύχαζεν· ὁ δὲ πεζὸς ἐχώρει
                        εὐθὺς δρόμῳ πρὸς τὰς ἐπιπολὰς καὶ φθάνει ἀναβὰς κατὰ τὸν εὐρύηλον πρὶν τοὺς
                        συρακοσίους αἰσθομένους ἐκ τοῦ λειμῶνος καὶ τῆς ἐξετάσεως παραγενέσθαι.
                        ἐβοήθουν δὲ οἵ τε ἄλλοι, ὡς ἕκαστος τάχους εἶχε, καὶ οἱ περὶ τὸν διόμιλον
                        ἑξακόσιοι· στάδιοι δὲ πρὶν προσμεῖξαι ἐκ τοῦ λειμῶνος ἐγίγνοντο αὐτοῖς οὐκ
                        ἔλασσον ἢ πέντε καὶ εἴκοσι. προσπεσόντες οὖν αὐτοῖς τοιούτῳ τρόπῳ
                        ἀτακτότερον καὶ μάχῃ νικηθέντες οἱ συρακόσιοι ἐπὶ ταῖς ἐπιπολαῖς ἀνεχώρησαν
                        ἐς τὴν πόλιν· καὶ ὅ τε διόμιλος ἀποθνῄσκει καὶ τῶν ἄλλων ὡς τριακόσιοι. καὶ
                        μετὰ τοῦτο οἱ ἀθηναῖοι τροπαῖόν τε στήσαντες καὶ τοὺς νεκροὺς ὑποσπόνδους
                        ἀποδόντες τοῖς συρακοσίοις, πρὸς τὴν πόλιν αὐτὴν τῇ ὑστεραίᾳ ἐπικαταβάντες,
                        ὡς οὐκ ἐπεξῇσαν αὐτοῖς, ἐπαναχωρήσαντες φρούριον ἐπὶ τῷ λαβδάλῳ ᾠκοδόμησαν,
                        ἐπ᾽ ἄκροις τοῖς κρημνοῖς τῶν ἐπιπολῶν, ὁρῶν πρὸς τὰ μέγαρα, ὅπως εἴη αὐτοῖς,
                        ὁπότε προΐοιεν ἢ μαχούμενοι ἢ τειχιοῦντες, τοῖς τε σκεύεσι καὶ τοῖς χρήμασιν
                        ἀποθήκη.</p>
                </div>
                <div
                    n="98"
                    type="chapter">
                    <p>καὶ οὐ πολλῷ ὕστερον αὐτοῖς ἦλθον ἔκ τε ἐγέστης ἱππῆς τριακόσιοι καὶ σικελῶν
                        καὶ ναξίων καὶ ἄλλων τινῶν ὡς ἑκατόν· καὶ ἀθηναίων ὑπῆρχον πεντήκοντα καὶ
                        διακόσιοι, οἷς ἵππους τοὺς μὲν παρ᾽ ἐγεσταίων καὶ καταναίων ἔλαβον, τοὺς δ᾽
                        ἐπρίαντο, καὶ ξύμπαντες πεντήκοντα καὶ ἑξακόσιοι ἱππῆς ξυνελέγησαν. καὶ
                        καταστήσαντες ἐν τῷ λαβδάλῳ φυλακὴν ἐχώρουν πρὸς τὴν συκῆν οἱ ἀθηναῖοι,
                        ἵναπερ καθεζόμενοι ἐτείχισαν τὸν κύκλον διὰ τάχους. καὶ ἔκπληξιν τοῖς
                        συρακοσίοις παρέσχον τῷ τάχει τῆς οἰκοδομίας· καὶ ἐπεξελθόντες μάχην
                        διενοοῦντο ποιεῖσθαι καὶ μὴ περιορᾶν. καὶ ἤδη ἀντιπαρατασσομένων ἀλλήλοις οἱ
                        τῶν συρακοσίων στρατηγοὶ ὡς ἑώρων σφίσι τὸ στράτευμα διεσπασμένον τε καὶ οὐ
                        ῥᾳδίως ξυντασσόμενον, ἀνήγαγον πάλιν ἐς τὴν πόλιν πλὴν μέρους τινὸς τῶν
                        ἱππέων· οὗτοι δὲ ὑπομένοντες ἐκώλυον τοὺς ἀθηναίους λιθοφορεῖν τε καὶ
                        ἀποσκίδνασθαι μακροτέραν. καὶ τῶν ἀθηναίων φυλὴ μία τῶν ὁπλιτῶν καὶ οἱ ἱππῆς
                        μετ᾽ αὐτῶν πάντες ἐτρέψαντο τοὺς τῶν συρακοσίων ἱππέας προσβαλόντες, καὶ
                        ἀπέκτεινάν τέ τινας καὶ τροπαῖον τῆς ἱππομαχίας ἔστησαν.</p>
                </div>
                <div
                    n="99"
                    type="chapter">
                    <p>καὶ τῇ ὑστεραίᾳ οἱ μὲν ἐτείχιζον τῶν ἀθηναίων τὸ πρὸς βορέαν τοῦ κύκλου
                        τεῖχος, οἱ δὲ λίθους καὶ ξύλα ξυμφοροῦντες παρέβαλλον ἐπὶ τὸν τρωγίλον
                        καλούμενον αἰεί, ᾗπερ βραχύτατον ἐγίγνετο αὐτοῖς ἐκ τοῦ μεγάλου λιμένος ἐπὶ
                        τὴν ἑτέραν θάλασσαν τὸ ἀποτείχισμα. οἱ δὲ συρακόσιοι οὐχ ἥκιστα ἑρμοκράτους
                        τῶν στρατηγῶν ἐσηγησαμένου μάχαις μὲν πανδημεὶ πρὸς ἀθηναίους οὐκέτι
                        ἐβούλοντο διακινδυνεύειν, ὑποτειχίζειν δὲ ἄμεινον ἐδόκει εἶναι, ᾗ ἐκεῖνοι
                        ἔμελλον ἄξειν τὸ τεῖχος καί, εἰ φθάσειαν, ἀποκλῄσεις γίγνεσθαι, καὶ ἅμα καὶ
                        ἐν τούτῳ εἰ ἐπιβοηθοῖεν, μέρος ἀντιπέμπειν αὐτοῖς τῆς στρατιᾶς καὶ φθάνειν
                        αὐτοὶ προκαταλαμβάνοντες τοῖς σταυροῖς τὰς ἐφόδους, ἐκείνους δὲ ἂν
                        παυομένους τοῦ ἔργου πάντας ἂν πρὸς σφᾶς τρέπεσθαι. ἐτείχιζον οὖν ἐξελθόντες
                        ἀπὸ τῆς σφετέρας πόλεως ἀρξάμενοι, κάτωθεν τοῦ κύκλου τῶν ἀθηναίων ἐγκάρσιον
                        τεῖχος ἄγοντες, τάς τε ἐλάας ἐκκόπτοντες τοῦ τεμένους καὶ πύργους ξυλίνους
                        καθιστάντες. αἱ δὲ νῆες τῶν ἀθηναίων οὔπω ἐκ τῆς θάψου περιεπεπλεύκεσαν ἐς
                        τὸν μέγαν λιμένα, ἀλλ᾽ ἔτι οἱ συρακόσιοι ἐκράτουν τῶν περὶ τὴν θάλασσαν,
                        κατὰ γῆν δ᾽ ἐκ τῆς θάψου οἱ ἀθηναῖοι τὰ ἐπιτήδεια ἐπήγοντο.</p>
                </div>
                <div
                    n="100"
                    type="chapter">
                    <p>ἐπειδὴ δὲ τοῖς συρακοσίοις ἀρκούντως ἐδόκει ἔχειν ὅσα τε ἐσταυρώθη καὶ
                        ᾠκοδομήθη τοῦ ὑποτειχίσματος, καὶ οἱ ἀθηναῖοι αὐτοὺς οὐκ ἦλθον κωλύσοντες,
                        φοβούμενοι μὴ σφίσι δίχα γιγνομένοις ῥᾷον μάχωνται, καὶ ἅμα τὴν καθ᾽ αὑτοὺς
                        περιτείχισιν ἐπειγόμενοι, οἱ μὲν συρακόσιοι φυλὴν μίαν καταλιπόντες φύλακα
                        τοῦ οἰκοδομήματος ἀνεχώρησαν ἐς τὴν πόλιν, οἱ δὲ ἀθηναῖοι τούς τε ὀχετοὺς
                        αὐτῶν, οἳ ἐς τὴν πόλιν ὑπονομηδὸν ποτοῦ ὕδατος ἠγμένοι ἦσαν, διέφθειραν, καὶ
                        τηρήσαντες τούς τε ἄλλους συρακοσίους κατὰ σκηνὰς ὄντας ἐν μεσημβρίᾳ καί
                        τινας καὶ ἐς τὴν πόλιν ἀποκεχωρηκότας καὶ τοὺς ἐν τῷ σταυρώματι ἀμελῶς
                        φυλάσσοντας, τριακοσίους μὲν σφῶν αὐτῶν λογάδας καὶ τῶν ψιλῶν τινὰς
                        ἐκλεκτοὺς ὡπλισμένους προύταξαν θεῖν δρόμῳ ἐξαπιναίως πρὸς τὸ ὑποτείχισμα, ἡ
                        δ᾽ ἄλλη στρατιὰ δίχα, ἡ μὲν μετὰ τοῦ ἑτέρου στρατηγοῦ πρὸς τὴν πόλιν, εἰ
                        ἐπιβοηθοῖεν, ἐχώρουν, ἡ δὲ μετὰ τοῦ ἑτέρου πρὸς τὸ σταύρωμα τὸ παρὰ τὴν
                        πυλίδα. καὶ προσβαλόντες οἱ τριακόσιοι αἱροῦσι τὸ σταύρωμα· καὶ οἱ φύλακες
                        αὐτὸ ἐκλιπόντες κατέφυγον ἐς τὸ προτείχισμα τὸ περὶ τὸν τεμενίτην. καὶ
                        αὐτοῖς ξυνεσέπεσον οἱ διώκοντες, καὶ ἐντὸς γενόμενοι βίᾳ ἐξεκρούσθησαν πάλιν
                        ὑπὸ τῶν συρακοσίων, καὶ τῶν ἀργείων τινὲς αὐτόθι καὶ τῶν ἀθηναίων οὐ πολλοὶ
                        διεφθάρησαν. καὶ ἐπαναχωρήσασα ἡ πᾶσα στρατιὰ τήν τε ὑποτείχισιν καθεῖλον
                        καὶ τὸ σταύρωμα ἀνέσπασαν καὶ διεφόρησαν τοὺς σταυροὺς παρ᾽ ἑαυτοὺς καὶ
                        τροπαῖον ἔστησαν.</p>
                </div>
                <div
                    n="101"
                    type="chapter">
                    <p>τῇ δ᾽ ὑστεραίᾳ ἀπὸ τοῦ κύκλου ἐτείχιζον οἱ ἀθηναῖοι τὸν κρημνὸν τὸν ὑπὲρ τοῦ
                        ἕλους, ὃς τῶν ἐπιπολῶν ταύτῃ πρὸς τὸν μέγαν λιμένα ὁρᾷ, καὶ ᾗπερ αὐτοῖς
                        βραχύτατον ἐγίγνετο καταβᾶσι διὰ τοῦ ὁμαλοῦ καὶ τοῦ ἕλους ἐς τὸν λιμένα τὸ
                        περιτείχισμα. καὶ οἱ συρακόσιοι ἐν τούτῳ ἐξελθόντες καὶ αὐτοὶ ἀπεσταύρουν
                        αὖθις ἀρξάμενοι ἀπὸ τῆς πόλεως διὰ μέσου τοῦ ἕλους, καὶ τάφρον ἅμα
                        παρώρυσσον, ὅπως μὴ οἷόν τε ᾖ τοῖς ἀθηναίοις μέχρι τῆς θαλάσσης ἀποτειχίσαι.
                        οἱ δ᾽, ἐπειδὴ τὸ πρὸς τὸν κρημνὸν αὐτοῖς ἐξείργαστο, ἐπιχειροῦσιν αὖθις τῷ
                        τῶν συρακοσίων σταυρώματι καὶ τάφρῳ, τὰς μὲν ναῦς κελεύσαντες περιπλεῦσαι ἐκ
                        τῆς θάψου ἐς τὸν μέγαν λιμένα τὸν τῶν συρακοσίων, αὐτοὶ δὲ περὶ ὄρθρον
                        καταβάντες ἀπὸ τῶν ἐπιπολῶν ἐς τὸ ὁμαλὸν καὶ διὰ τοῦ ἕλους, ᾗ πηλῶδες ἦν καὶ
                        στεριφώτατον, θύρας καὶ ξύλα πλατέα ἐπιθέντες καὶ ἐπ᾽ αὐτῶν διαβαδίσαντες,
                        αἱροῦσιν ἅμα ἕῳ τό τε σταύρωμα πλὴν ὀλίγου καὶ τὴν τάφρον, καὶ ὕστερον καὶ
                        τὸ ὑπολειφθὲν εἷλον. καὶ μάχη ἐγένετο, καὶ ἐν αὐτῇ ἐνίκων οἱ ἀθηναῖοι. καὶ
                        τῶν συρακοσίων οἱ μὲν τὸ δεξιὸν κέρας ἔχοντες πρὸς τὴν πόλιν ἔφευγον, οἱ δ᾽
                        ἐπὶ τῷ εὐωνύμῳ παρὰ τὸν ποταμόν. καὶ αὐτοὺς βουλόμενοι ἀποκλῄσασθαι τῆς
                        διαβάσεως οἱ τῶν ἀθηναίων τριακόσιοι λογάδες δρόμῳ ἠπείγοντο πρὸς τὴν
                        γέφυραν. δείσαντες δὲ οἱ συρακόσιοι<add>ἦσαν γὰρ καὶ τῶν ἱππέων αὐτοῖς οἱ
                            πολλοὶ ἐνταῦθα</add>ὁμόσε χωροῦσι τοῖς τριακοσίοις τούτοις, καὶ τρέπουσί
                        τε αὐτοὺς καὶ ἐσβάλλουσιν ἐς τὸ δεξιὸν κέρας τῶν ἀθηναίων· καὶ προσπεσόντων
                        αὐτῶν ξυνεφοβήθη καὶ ἡ πρώτη φυλὴ τοῦ κέρως. ἰδὼν δὲ ὁ λάμαχος παρεβοήθει
                        ἀπὸ τοῦ εὐωνύμου τοῦ ἑαυτῶν μετὰ τοξοτῶν τε οὐ πολλῶν καὶ τοὺς ἀργείους
                        παραλαβών, καὶ ἐπιδιαβὰς τάφρον τινὰ καὶ μονωθεὶς μετ᾽ ὀλίγων τῶν
                        ξυνδιαβάντων ἀποθνῄσκει αὐτός τε καὶ πέντε ἢ ἓξ τῶν μετ᾽ αὐτοῦ. καὶ τούτους
                        μὲν οἱ συρακόσιοι εὐθὺς κατὰ τάχος φθάνουσιν ἁρπάσαντες πέραν τοῦ ποταμοῦ ἐς
                        τὸ ἀσφαλές, αὐτοὶ δὲ ἐπιόντος ἤδη καὶ τοῦ ἄλλου στρατεύματος τῶν ἀθηναίων
                        ἀπεχώρουν.</p>
                </div>
                <div
                    n="102"
                    type="chapter">
                    <p>ἐν τούτῳ δὲ οἱ πρὸς τὴν πόλιν αὐτῶν τὸ πρῶτον καταφυγόντες ὡς ἑώρων ταῦτα
                        γιγνόμενα, αὐτοί τε πάλιν ἀπὸ τῆς πόλεως ἀναθαρσήσαντες ἀντετάξαντο πρὸς
                        τοὺς κατὰ σφᾶς ἀθηναίους, καὶ μέρος τι αὑτῶν πέμπουσιν ἐπὶ τὸν κύκλον τὸν
                        ἐπὶ ταῖς ἐπιπολαῖς, ἡγούμενοι ἐρῆμον αἱρήσειν. καὶ τὸ μὲν δεκάπλεθρον
                        προτείχισμα αὐτῶν αἱροῦσι καὶ διεπόρθησαν, αὐτὸν δὲ τὸν κύκλον νικίας
                        διεκώλυσεν· ἔτυχε γὰρ ἐν αὐτῷ δι᾽ ἀσθένειαν ὑπολελειμμένος. τὰς γὰρ μηχανὰς
                        καὶ ξύλα ὅσα πρὸ τοῦ τείχους ἦν καταβεβλημένα, ἐμπρῆσαι τοὺς ὑπηρέτας
                        ἐκέλευσεν, ὡς ἔγνω ἀδυνάτους ἐσομένους ἐρημίᾳ ἀνδρῶν ἄλλῳ τρόπῳ
                        περιγενέσθαι. καὶ ξυνέβη οὕτως· οὐ γὰρ ἔτι προσῆλθον οἱ συρακόσιοι διὰ τὸ
                        πῦρ, ἀλλὰ ἀπεχώρουν πάλιν. καὶ γὰρ πρός τε τὸν κύκλον βοήθεια ἤδη κάτωθεν
                        τῶν ἀθηναίων ἀποδιωξάντων τοὺς ἐκεῖ ἐπανῄει, καὶ αἱ νῆες ἅμα αὐτῶν ἐκ τῆς
                        θάψου, ὥσπερ εἴρητο, κατέπλεον ἐς τὸν μέγαν λιμένα. ἃ ὁρῶντες οἱ ἄνωθεν κατὰ
                        τάχος ἀπῇσαν καὶ ἡ ξύμπασα στρατιὰ τῶν συρακοσίων ἐς τὴν πόλιν, νομίσαντες
                        μὴ ἂν ἔτι ἀπὸ τῆς παρούσης σφίσι δυνάμεως ἱκανοὶ γενέσθαι κωλῦσαι τὸν ἐπὶ
                        τὴν θάλασσαν τειχισμόν.</p>
                </div>
                <div
                    n="103"
                    type="chapter">
                    <p>μετὰ δὲ τοῦτο οἱ ἀθηναῖοι τροπαῖον ἔστησαν καὶ τοὺς νεκροὺς ὑποσπόνδους
                        ἀπέδοσαν τοῖς συρακοσίοις καὶ τοὺς μετὰ λαμάχου καὶ αὐτὸν ἐκομίσαντο· καὶ
                        παρόντος ἤδη σφίσι παντὸς τοῦ στρατεύματος καὶ τοῦ ναυτικοῦ καὶ τοῦ πεζοῦ,
                        ἀπὸ τῶν ἐπιπολῶν καὶ τοῦ κρημνώδους ἀρξάμενοι ἀπετείχιζον μέχρι τῆς θαλάσσης
                        τείχει διπλῷ τοὺς συρακοσίους. τὰ δ᾽ ἐπιτήδεια τῇ στρατιᾷ ἐσήγετο ἐκ τῆς
                        ἰταλίας πανταχόθεν. ἦλθον δὲ καὶ τῶν σικελῶν πολλοὶ ξύμμαχοι τοῖς ἀθηναίοις,
                        οἳ πρότερον περιεωρῶντο, καὶ ἐκ τῆς τυρσηνίας νῆες πεντηκόντοροι τρεῖς. καὶ
                        τἆλλα προυχώρει αὐτοῖς ἐς ἐλπίδας. καὶ γὰρ οἱ συρακόσιοι πολέμῳ μὲν οὐκέτι
                        ἐνόμιζον ἂν περιγενέσθαι, ὡς αὐτοῖς οὐδὲ ἀπὸ τῆς πελοποννήσου ὠφελία οὐδεμία
                        ἧκε, τοὺς δὲ λόγους ἔν τε σφίσιν αὐτοῖς ἐποιοῦντο ξυμβατικοὺς καὶ πρὸς τὸν
                        νικίαν· οὗτος γὰρ δὴ μόνος εἶχε λαμάχου τεθνεῶτος τὴν ἀρχήν. καὶ κύρωσις μὲν
                        οὐδεμία ἐγίγνετο, οἷα δὲ εἰκὸς ἀνθρώπων ἀπορούντων καὶ μᾶλλον ἢ πρὶν
                        πολιορκουμένων, πολλὰ ἐλέγετο πρός τε ἐκεῖνον καὶ πλείω ἔτι κατὰ τὴν πόλιν.
                        καὶ γάρ τινα καὶ ὑποψίαν ὑπὸ τῶν παρόντων κακῶν ἐς ἀλλήλους εἶχον, καὶ τοὺς
                        στρατηγούς τε ἐφ᾽ ὧν αὐτοῖς ταῦτα ξυνέβη ἔπαυσαν, ὡς ἢ δυστυχίᾳ ἢ προδοσίᾳ
                        τῇ ἐκείνων βλαπτόμενοι, καὶ ἄλλους ἀνθείλοντο, ἡρακλείδην καὶ εὐκλέα καὶ
                        τελλίαν.</p>
                </div>
                <div
                    n="104"
                    type="chapter">
                    <p>ἐν δὲ τούτῳ γύλιππος ὁ λακεδαιμόνιος καὶ αἱ ἀπὸ τῆς κορίνθου νῆες περὶ
                        λευκάδα ἤδη ἦσαν, βουλόμενοι ἐς τὴν σικελίαν διὰ τάχους βοηθῆσαι. καὶ ὡς
                        αὐτοῖς αἱ ἀγγελίαι ἐφοίτων δειναὶ καὶ πᾶσαι ἐπὶ τὸ αὐτὸ ἐψευσμέναι ὡς ἤδη
                        παντελῶς ἀποτετειχισμέναι αἱ συράκουσαί εἰσι, τῆς μὲν σικελίας οὐκέτι ἐλπίδα
                        οὐδεμίαν εἶχεν ὁ γύλιππος, τὴν δὲ ἰταλίαν βουλόμενος περιποιῆσαι αὐτὸς μὲν
                        καὶ πυθὴν ὁ κορίνθιος ναυσὶ δυοῖν μὲν λακωνικαῖν, δυοῖν δὲ κορινθίαιν ὅτι
                        τάχιστα ἐπεραιώθησαν τὸν ἰόνιον ἐς τάραντα, οἱ δὲ κορίνθιοι πρὸς ταῖς
                        σφετέραις δέκα λευκαδίας δύο καὶ ἀμπρακιώτιδας τρεῖς προσπληρώσαντες ὕστερον
                        ἔμελλον πλεύσεσθαι. καὶ ὁ μὲν γύλιππος ἐκ τοῦ τάραντος ἐς τὴν θουρίαν πρῶτον
                        πρεσβευσάμενος καὶ τὴν τοῦ πατρὸς ἀνανεωσάμενος πολιτείαν καὶ οὐ δυνάμενος
                        αὐτοὺς προσαγαγέσθαι, ἄρας παρέπλει τὴν ἰταλίαν, καὶ ἁρπασθεὶς ὑπ᾽ ἀνέμου
                        κατὰ τὸν τεριναῖον κόλπον, ὃς ἐκπνεῖ ταύτῃ μέγας κατὰ βορέαν ἑστηκώς,
                        ἀποφέρεται ἐς τὸ πέλαγος, καὶ πάλιν χειμασθεὶς ἐς τὰ μάλιστα τῷ τάραντι
                        προσμίσγει· καὶ τὰς ναῦς, ὅσαι μάλιστα ἐπόνησαν ὑπὸ τοῦ χειμῶνος, ἀνελκύσας
                        ἐπεσκεύαζεν. ὁ δὲ νικίας πυθόμενος αὐτὸν προσπλέοντα ὑπερεῖδε τὸ πλῆθος τῶν
                        νεῶν, ὅπερ καὶ οἱ θούριοι ἔπαθον, καὶ λῃστικώτερον ἔδοξε παρεσκευασμένους
                        πλεῖν, καὶ οὐδεμίαν φυλακήν πω ἐποιεῖτο.</p>
                </div>
                <div
                    n="105"
                    type="chapter">
                    <p>κατὰ δὲ τοὺς αὐτοὺς χρόνους τούτου τοῦ θέρους καὶ λακεδαιμόνιοι ἐς τὸ ἄργος
                        ἐσέβαλον αὐτοί τε καὶ οἱ ξύμμαχοι καὶ τῆς γῆς τὴν πολλὴν ἐδῄωσαν, καὶ
                        ἀθηναῖοι ἀργείοις τριάκοντα ναυσὶν ἐβοήθησαν· αἵπερ τὰς σπονδὰς φανερώτατα
                        τὰς πρὸς τοὺς λακεδαιμονίους αὐτοῖς ἔλυσαν. πρότερον μὲν γὰρ λῃστείαις ἐκ
                        πύλου καὶ περὶ τὴν ἄλλην πελοπόννησον μᾶλλον ἢ ἐς τὴν λακωνικὴν ἀποβαίνοντες
                        μετά τε ἀργείων καὶ μαντινέων ξυνεπολέμουν, καὶ πολλάκις ἀργείων κελευόντων
                        ὅσον σχόντας μόνον ξὺν ὅπλοις ἐς τὴν λακωνικὴν καὶ τὸ ἐλάχιστον μετὰ σφῶν
                        δῃώσαντας ἀπελθεῖν οὐκ ἤθελον· τότε δὲ πυθοδώρου καὶ λαισποδίου καὶ
                        δημαράτου ἀρχόντων ἀποβάντες ἐς ἐπίδαυρον τὴν λιμηρὰν καὶ πρασιὰς καὶ ὅσα
                        ἄλλα ἐδῄωσαν τῆς γῆς, καὶ τοῖς λακεδαιμονίοις ἤδη εὐπροφάσιστον μᾶλλον τὴν
                        αἰτίαν ἐς τοὺς ἀθηναίους τοῦ ἀμύνεσθαι ἐποίησαν. ἀναχωρησάντων δὲ τῶν
                        ἀθηναίων ἐκ τοῦ ἄργους ταῖς ναυσὶ καὶ τῶν λακεδαιμονίων οἱ ἀργεῖοι
                        ἐσβαλόντες ἐς τὴν φλειασίαν τῆς τε γῆς αὐτῶν ἔτεμον καὶ ἀπέκτεινάν τινας,
                        καὶ ἀπῆλθον ἐπ᾽ οἴκου.</p>
                </div>
            </div>
            <div
                n="7"
                type="book">
                <div
                    n="t"
                    type="chapter">
                    <p>θουκυδιδου ιστοριων η</p>
                </div>
                <div
                    n="1"
                    type="chapter">
                    <p>ὁ δὲ γύλιππος καὶ ὁ πυθὴν ἐκ τοῦ τάραντος, ἐπεὶ ἐπεσκεύασαν τὰς ναῦς,
                        παρέπλευσαν ἐς λοκροὺς τοὺς ἐπιζεφυρίους· καὶ πυνθανόμενοι σαφέστερον ἤδη
                        ὅτι οὐ παντελῶς πω ἀποτετειχισμέναι αἱ συράκουσαί εἰσιν, ἀλλ᾽ ἔτι οἷόν τε
                        κατὰ τὰς ἐπιπολὰς στρατιᾷ ἀφικομένους ἐσελθεῖν, ἐβουλεύοντο εἴτ᾽ ἐν δεξιᾷ
                        λαβόντες τὴν σικελίαν διακινδυνεύσωσιν ἐσπλεῦσαι, εἴτ᾽ ἐν ἀριστερᾷ ἐς ἱμέραν
                        πρῶτον πλεύσαντες καὶ αὐτούς τε ἐκείνους καὶ στρατιὰν ἄλλην προσλαβόντες,
                        οὓς ἂν πείθωσι, κατὰ γῆν ἔλθωσιν. καὶ ἔδοξεν αὐτοῖς ἐπὶ τῆς ἱμέρας πλεῖν,
                        ἄλλως τε καὶ τῶν ἀττικῶν τεσσάρων νεῶν οὔπω παρουσῶν ἐν τῷ ῥηγίῳ, ἃς ὁ
                        νικίας ὅμως πυνθανόμενος αὐτοὺς ἐν λακροῖς εἶναι ἀπέστειλεν. φθάσαντες δὲ
                        τὴν φυλακὴν ταύτην περαιοῦνται διὰ τοῦ πορθμοῦ, καὶ σχόντες ῥηγίῳ καὶ
                        μεσσήνῃ ἀφικνοῦνται ἐς ἱμέραν. ἐκεῖ δὲ ὄντες τούς τε ἱμεραίους ἔπεισαν
                        ξυμπολεμεῖν καὶ αὐτούς τε ἕπεσθαι καὶ τοῖς ἐκ τῶν νεῶν τῶν σφετέρων ναύταις
                        ὅσοι μὴ εἶχον ὅπλα παρασχεῖν<add>τὰς γὰρ ναῦς ἀνείλκυσαν ἐν ἱμέρᾳ</add>, καὶ
                        τοὺς σελινουντίους πέμψαντες ἐκέλευον ἀπαντᾶν πανστρατιᾷ ἔς τι χωρίον.
                        πέμψειν δέ τινα αὐτοῖς ὑπέσχοντο στρατιὰν οὐ πολλὴν καὶ οἱ γελῷοι καὶ τῶν
                        σικελῶν τινές, οἳ πολὺ προθυμότερον προσχωρεῖν ἑτοῖμοι ἦσαν τοῦ τε ἀρχωνίδου
                        νεωστὶ τεθνηκότος, ὃς τῶν ταύτῃ σικελῶν βασιλεύων τινῶν καὶ ὢν οὐκ ἀδύνατος
                        τοῖς ἀθηναίοις φίλος ἦν, καὶ τοῦ γυλίππου ἐκ λακεδαίμονος προθύμως δοκοῦντος
                        ἥκειν. καὶ ὁ μὲν γύλιππος ἀναλαβὼν τῶν τε σφετέρων ναυτῶν καὶ ἐπιβατῶν τοὺς
                        ὡπλισμένους ἑπτακοσίους μάλιστα, ἱμεραίους δὲ ὁπλίτας καὶ ψιλοὺς
                        ξυναμφοτέρους χιλίους καὶ ἱππέας ἑκατὸν καὶ σελινουντίων τέ τινας ψιλοὺς καὶ
                        ἱππέας καὶ γελῴων ὀλίγους, σικελῶν τε ἐς χιλίους τοὺς πάντας, ἐχώρει πρὸς
                        τὰς συρακούσας·</p>
                </div>
                <div
                    n="2"
                    type="chapter">
                    <p>οἱ δ᾽ ἐκ τῆς λευκάδος κορίνθιοι ταῖς τε ἄλλαις ναυσὶν ὡς εἶχον τάχους
                        ἐβοήθουν καὶ γογγύλος, εἷς τῶν κορινθίων ἀρχόντων, μιᾷ νηὶ τελευταῖος
                        ὁρμηθεὶς πρῶτος μὲν ἀφικνεῖται ἐς τὰς συρακούσας, ὀλίγον δὲ πρὸ γυλίππου,
                        καὶ καταλαβὼν αὐτοὺς περὶ ἀπαλλαγῆς τοῦ πολέμου μέλλοντας ἐκκλησιάσειν
                        διεκώλυσέ τε καὶ παρεθάρσυνε, λέγων ὅτι νῆές τε ἄλλαι ἔτι προσπλέουσι καὶ
                        γύλιππος ὁ κλεανδρίδου λακεδαιμονίων ἀποστειλάντων ἄρχων. καὶ οἱ μὲν
                        συρακόσιοι ἐπερρώσθησάν τε καὶ τῷ γυλίππῳ εὐθὺς πανστρατιᾷ ὡς ἀπαντησόμενοι
                        ἐξῆλθον· ἤδη γὰρ καὶ ἐγγὺς ὄντα ᾐσθάνοντο αὐτόν. ὁ δὲ ἰέτας τότε τι τεῖχος
                        ἐν τῇ παρόδῳ τῶν σικελῶν ἑλὼν καὶ ξυνταξάμενος ὡς ἐς μάχην ἀφικνεῖται ἐς τὰς
                        ἐπιπολάς· καὶ ἀναβὰς κατὰ τὸν εὐρύηλον, ᾗπερ καὶ οἱ ἀθηναῖοι τὸ πρῶτον,
                        ἐχώρει μετὰ τῶν συρακοσίων ἐπὶ τὸ τείχισμα τῶν ἀθηναίων. ἔτυχε δὲ κατὰ τοῦτο
                        τοῦ καιροῦ ἐλθὼν ἐν ᾧ ἑπτὰ μὲν ἢ ὀκτὼ σταδίων ἤδη ἀπετετέλεστο τοῖς
                        ἀθηναίοις ἐς τὸν μέγαν λιμένα διπλοῦν τεῖχος, πλὴν κατὰ βραχύ τι τὸ πρὸς τὴν
                            θάλασσαν<add>τοῦτο δ᾽ ἔτι ᾠκοδόμουν</add>, τῷ δὲ ἄλλῳ τοῦ κύκλου πρὸς
                        τὸν τρωγίλον ἐπὶ τὴν ἑτέραν θάλασσαν λίθοι τε παραβεβλημένοι τῷ πλέονι ἤδη
                        ἦσαν, καὶ ἔστιν ἃ καὶ ἡμίεργα, τὰ δὲ καὶ ἐξειργασμένα κατελέλειπτο. παρὰ
                        τοσοῦτον μὲν αἱ συράκουσαι ἦλθον κινδύνου.</p>
                </div>
                <div
                    n="3"
                    type="chapter">
                    <p>οἱ δὲ ἀθηναῖοι αἰφνιδίως τοῦ τε γυλίππου καὶ τῶν συρακοσίων σφίσιν ἐπιόντων
                        ἐθορυβήθησαν μὲν τὸ πρῶτον, παρετάξαντο δέ. ὁ δὲ θέμενος τὰ ὅπλα ἐγγὺς
                        κήρυκα προσπέμπει αὐτοῖς λέγοντα, εἰ βούλονται ἐξιέναι ἐκ τῆς σικελίας πέντε
                        ἡμερῶν λαβόντες τὰ σφέτερα αὐτῶν, ἑτοῖμος εἶναι σπένδεσθαι. οἱ δ᾽ ἐν
                        ὀλιγωρίᾳ τε ἐποιοῦντο καὶ οὐδὲν ἀποκρινάμενοι ἀπέπεμψαν. καὶ μετὰ τοῦτο
                        ἀντιπαρεσκευάζοντο ἀλλήλοις ὡς ἐς μάχην. καὶ ὁ γύλιππος ὁρῶν τοὺς
                        συρακοσίους ταρασσομένους καὶ οὐ ῥᾳδίως ξυντασσομένους, ἐπανῆγε τὸ
                        στρατόπεδον ἐς τὴν εὐρυχωρίαν μᾶλλον. καὶ ὁ νικίας οὐκ ἐπῆγε τοὺς ἀθηναίους,
                        ἀλλ᾽ ἡσύχαζε πρὸς τῷ ἑαυτῶν τείχει. ὡς δ᾽ ἔγνω ὁ γύλιππος οὐ προσιόντας
                        αὐτούς, ἀπήγαγε τὴν στρατιὰν ἐπὶ τὴν ἄκραν τὴν τεμενῖτιν καλουμένην, καὶ
                        αὐτοῦ ηὐλίσαντο. τῇ δ᾽ ὑστεραίᾳ ἄγων τὴν μὲν πλείστην τῆς στρατιᾶς παρέταξε
                        πρὸς τὰ τείχη τῶν ἀθηναίων, ὅπως μὴ ἐπιβοηθοῖεν ἄλλοσε, μέρος δέ τι πέμψας
                        πρὸς τὸ φρούριον τὸ λάβδαλον αἱρεῖ, καὶ ὅσους ἔλαβεν ἐν αὐτῷ πάντας
                        ἀπέκτεινεν· ἦν δὲ οὐκ ἐπιφανὲς τοῖς ἀθηναίοις τὸ χωρίον. καὶ τριήρης τῇ αὐτῇ
                        ἡμέρᾳ ἁλίσκεται τῶν ἀθηναίων ὑπὸ τῶν συρακοσίων ἐφορμοῦσα τῷ λιμένι.</p>
                </div>
                <div
                    n="4"
                    type="chapter">
                    <p>καὶ μετὰ ταῦτα ἐτείχιζον οἱ συρακόσιοι καὶ οἱ ξύμμαχοι διὰ τῶν ἐπιπολῶν ἀπὸ
                        τῆς πόλεως ἀρξάμενοι ἄνω πρὸς τὸ ?ἐγκάρσιον τεῖχος ἁπλοῦν, ὅπως οἱ ἀθηναῖοι,
                        εἰ μὴ δύναιντο κωλῦσαι, μηκέτι οἷοί τε ὦσιν ἀποτειχίσαι. καὶ οἵ τε ἀθηναῖοι
                        ἀνεβεβήκεσαν ἤδη ἄνω, τὸ ἐπὶ θαλάσσῃ τεῖχος ἐπιτελέσαντες, καὶ ὁ
                            γύλιππος<add>ἦν γάρ τι τοῖς ἀθηναίοις τοῦ τείχους ἀσθενές</add>νυκτὸς
                        ἀναλαβὼν τὴν στρατιὰν ἐπῄει πρὸς αὐτό. οἱ δ᾽ ἀθηναῖοι<add>ἔτυχον γὰρ ἔξω
                            αὐλιζόμενοι</add>ὡς ᾔσθοντο, ἀντεπῇσαν· ὁ δὲ γνοὺς κατὰ τάχος ἀπήγαγε
                        τοὺς σφετέρους πάλιν. ἐποικοδομήσαντες δὲ αὐτὸ οἱ ἀθηναῖοι ὑψηλότερον αὐτοὶ
                        μὲν ταύτῃ ἐφύλασσον, τοὺς δὲ ἄλλους ξυμμάχους κατὰ τὸ ἄλλο τείχισμα ἤδη
                        διέταξαν, ᾗπερ ἔμελλον ἕκαστοι φρουρεῖν.</p>
                    <p>τῷ δὲ νικίᾳ ἐδόκει τὸ πλημμύριον καλούμενον τειχίσαι· ἔστι δὲ ἄκρα ἀντιπέρας
                        τῆς πόλεως, ἥπερ προύχουσα τοῦ μεγάλου λιμένος τὸ στόμα στενὸν ποιεῖ, καὶ εἰ
                        τειχισθείη, ῥᾴων αὐτῷ ἐφαίνετο ἡ ἐσκομιδὴ τῶν ἐπιτηδείων ἔσεσθαι· δι᾽
                        ἐλάσσονος γὰρ πρὸς τῷ λιμένι τῷ τῶν συρακοσίων ἐφορμήσειν σφᾶς, καὶ οὐχ
                        ὥσπερ νῦν ἐκ μυχοῦ τοῦ λιμένος τὰς ἐπαναγωγὰς ποιήσεσθαι, ἤν τι ναυτικῷ
                        κινῶνται. προσεῖχέ τε ἤδη μᾶλλον τῷ κατὰ θάλασσαν πολέμῳ, ὁρῶν τὰ ἐκ τῆς γῆς
                        σφίσιν ἤδη, ἐπειδὴ γύλιππος ἧκεν, ἀνελπιστότερα ὄντα. διακομίσας οὖν
                        στρατιὰν καὶ τὰς ναῦς ἐξετείχισε τρία φρούρια· καὶ ἐν αὐτοῖς τά τε σκεύη τὰ
                        πλεῖστα ἔκειτο καὶ τὰ πλοῖα ἤδη ἐκεῖ τὰ μεγάλα ὥρμει καὶ αἱ ταχεῖαι νῆες.
                        ὥστε καὶ τῶν πληρωμάτων οὐχ ἥκιστα τότε πρῶτον κάκωσις ἐγένετο· τῷ τε γὰρ
                        ὕδατι σπανίῳ χρώμενοι καὶ οὐκ ἐγγύθεν, καὶ ἐπὶ φρυγανισμὸν ἅμα ὁπότε
                        ἐξέλθοιεν οἱ ναῦται, ὑπὸ τῶν ἱππέων τῶν συρακοσίων κρατούντων τῆς γῆς
                        διεφθείροντο· τρίτον γὰρ μέρος τῶν ἱππέων τοῖς συρακοσίοις διὰ τοὺς ἐν τῷ
                        πλημμυρίῳ, ἵνα μὴ κακουργήσοντες ἐξίοιεν, ἐπὶ τῇ ἐν τῷ ὀλυμπιείῳ πολίχνῃ
                        ἐτετάχατο. ἐπυνθάνετο δὲ καὶ τὰς λοιπὰς τῶν κορινθίων ναῦς προσπλεούσας ὁ
                        νικίας· καὶ πέμπει ἐς φυλακὴν αὐτῶν εἴκοσι ναῦς, αἷς εἴρητο περί τε λοκροὺς
                        καὶ ῥήγιον καὶ τὴν προσβολὴν τῆς σικελίας ναυλοχεῖν αὐτάς.</p>
                </div>
                <div
                    n="5"
                    type="chapter">
                    <p>ὁ δὲ γύλιππος ἅμα μὲν ἐτείχιζε τὸ διὰ τῶν ἐπιπολῶν τεῖχος, τοῖς λίθοις
                        χρώμενος οὓς οἱ ἀθηναῖοι προπαρεβάλοντο σφίσιν, ἅμα δὲ παρέτασσεν ἐξάγων
                        αἰεὶ πρὸ τοῦ τειχίσματος τοὺς συρακοσίους καὶ τοὺς ξυμμάχους· καὶ οἱ
                        ἀθηναῖοι ἀντιπαρετάσσοντο. ἐπειδὴ δὲ ἔδοξε τῷ γυλίππῳ καιρὸς εἶναι, ἦρχε τῆς
                        ἐφόδου· καὶ ἐν χερσὶ γενόμενοι ἐμάχοντο μεταξὺ τῶν τειχισμάτων, ᾗ τῆς ἵππου
                        τῶν συρακοσίων οὐδεμία χρῆσις ἦν. καὶ νικηθέντων τῶν συρακοσίων καὶ τῶν
                        ξυμμάχων καὶ νεκροὺς ὑποσπόνδους ἀνελομένων καὶ τῶν ἀθηναίων τροπαῖον
                        στησάντων, ὁ γύλιππος ξυγκαλέσας τὸ στράτευμα οὐκ ἔφη τὸ ἁμάρτημα ἐκείνων,
                        ἀλλ᾽ ἑαυτοῦ γενέσθαι· τῆς γὰρ ἵππου καὶ τῶν ἀκοντιστῶν τὴν ὠφελίαν τῇ τάξει
                        ἐντὸς λίαν τῶν τειχῶν ποιήσας ἀφελέσθαι· νῦν οὖν αὖθις ἐπάξειν. καὶ
                        διανοεῖσθαι οὕτως ἐκέλευεν αὐτοὺς ὡς τῇ μὲν παρασκευῇ οὐκ ἔλασσον ἕξοντας,
                        τῇ δὲ γνώμῃ οὐκ ἀνεκτὸν ἐσόμενον εἰ μὴ ἀξιώσουσι πελοποννήσιοί τε ὄντες καὶ
                        δωριῆς ἰώνων καὶ νησιωτῶν καὶ ξυγκλύδων ἀνθρώπων κρατήσαντες ἐξελάσασθαι ἐκ
                        τῆς χώρας.</p>
                </div>
                <div
                    n="6"
                    type="chapter">
                    <p>καὶ μετὰ ταῦτα, ἐπειδὴ καιρὸς ἦν, αὖθις ἐπῆγεν αὐτούς. ὁ δὲ νικίας καὶ οἱ
                        ἀθηναῖοι νομίζοντες, καὶ εἰ ἐκεῖνοι μὴ ἐθέλοιεν μάχης ἄρχειν, ἀναγκαῖον
                        εἶναι σφίσι μὴ περιορᾶν παροικοδομούμενον τὸ τεῖχος<add>ἤδη γὰρ καὶ ὅσον οὐ
                            παρεληλύθει τὴν τῶν ἀθηναίων τοῦ τείχους τελευτὴν ἡ ἐκείνων τείχισις,
                            καί, εἰ προέλθοι, ταὐτὸν ἤδη ἐποίει αὐτοῖς νικᾶν τε μαχομένοις διὰ
                            παντὸς καὶ μηδὲ μάχεσθαι</add>, ἀντεπῇσαν οὖν τοῖς συρακοσίοις. καὶ ὁ
                        γύλιππος τοὺς μὲν ὁπλίτας ἔξω τῶν τειχῶν μᾶλλον ἢ πρότερον προαγαγὼν
                        ξυνέμισγεν αὐτοῖς, τοὺς δ᾽ ἱππέας καὶ τοὺς ἀκοντιστὰς ἐκ πλαγίου τάξας τῶν
                        ἀθηναίων κατὰ τὴν εὐρυχωρίαν, ᾗ τῶν τειχῶν ἀμφοτέρων αἱ ἐργασίαι ἔληγον. καὶ
                        προσβαλόντες οἱ ἱππῆς ἐν τῇ μάχῃ τῷ εὐωνύμῳ κέρᾳ τῶν ἀθηναίων, ὅπερ κατ᾽
                        αὐτοὺς ἦν, ἔτρεψαν· καὶ δι᾽ αὐτὸ καὶ τὸ ἄλλο στράτευμα νικηθὲν ὑπὸ τῶν
                        συρακοσίων κατηράχθη ἐς τὰ τειχίσματα. καὶ τῇ ἐπιούσῃ νυκτὶ ἔφθασαν
                        παροικοδομήσαντες καὶ παρελθόντες τὴν τῶν ἀθηναίων οἰκοδομίαν, ὥστε μηκέτι
                        μήτε αὐτοὶ κωλύεσθαι ὑπ᾽ αὐτῶν, ἐκείνους τε καὶ παντάπασιν ἀπεστερηκέναι, εἰ
                        καὶ κρατοῖεν, μὴ ἂν ἔτι σφᾶς ἀποτειχίσαι.</p>
                </div>
                <div
                    n="7"
                    type="chapter">
                    <p>μετὰ δὲ τοῦτο αἵ τε τῶν κορινθίων νῆες καὶ ἀμπρακιωτῶν καὶ λευκαδίων
                        ἐσέπλευσαν αἱ ὑπόλοιποι δώδεκα, λαθοῦσαι τὴν τῶν ἀθηναίων φυλακήν<add>ἦρχε
                            δ᾽ αὐτῶν ἐρασινίδης κορίνθιος</add>, καὶ ξυνετείχισαν τὸ λοιπὸν τοῖς
                        συρακοσίοις μέχρι τοῦ ἐγκαρσίου τείχους. καὶ ὁ γύλιππος ἐς τὴν ἄλλην
                        σικελίαν ἐπὶ στρατιάν τε ᾤχετο, καὶ ναυτικὴν καὶ πεζὴν ξυλλέξων, καὶ τῶν
                        πόλεων ἅμα προσαξόμενος εἴ τις ἢ μὴ πρόθυμος ἦν ἢ παντάπασιν ἔτι ἀφειστήκει
                        τοῦ πολέμου. πρέσβεις τε ἄλλοι τῶν συρακοσίων καὶ κορινθίων ἐς λακεδαίμονα
                        καὶ κόρινθον ἀπεστάλησαν, ὅπως στρατιὰ ἔτι περαιωθῇ τρόπῳ ᾧ ἂν ἐν ὁλκάσιν ἢ
                        πλοίοις ἢ ἄλλως ὅπως ἂν προχωρῇ, ὡς καὶ τῶν ἀθηναίων ἐπιμεταπεμπομένων. οἵ
                        τε συρακόσιοι ναυτικὸν ἐπλήρουν καὶ ἀνεπειρῶντο ὡς καὶ τούτῳ ἐπιχειρήσοντες,
                        καὶ ἐς τἆλλα πολὺ ἐπέρρωντο.</p>
                </div>
                <div
                    n="8"
                    type="chapter">
                    <p>ὁ δὲ νικίας αἰσθόμενος τοῦτο καὶ ὁρῶν καθ᾽ ἡμέραν ἐπιδιδοῦσαν τήν τε τῶν
                        πολεμίων ἰσχὺν καὶ τὴν σφετέραν ἀπορίαν, ἔπεμπε καὶ αὐτὸς ἐς τὰς ἀθήνας
                        ἀγγέλλων πολλάκις μὲν καὶ ἄλλοτε καθ᾽ ἕκαστα τῶν γιγνομένων, μάλιστα δὲ καὶ
                        τότε, νομίζων ἐν δεινοῖς τε εἶναι καί, εἰ μὴ ὡς τάχιστα ἢ σφᾶς μεταπέμψουσιν
                        ἢ ἄλλους μὴ ὀλίγους ἀποστελοῦσιν, οὐδεμίαν εἶναι σωτηρίαν. φοβούμενος δὲ μὴ
                        οἱ πεμπόμενοι ἢ κατὰ τὴν τοῦ λέγειν ἀδυνασίαν ἢ καὶ μνήμης ἐλλιπεῖς
                        γιγνόμενοι ἢ τῷ ὄχλῳ πρὸς χάριν τι λέγοντες οὐ τὰ ὄντα ἀπαγγέλλωσιν, ἔγραψεν
                        ἐπιστολήν, νομίζων οὕτως ἂν μάλιστα τὴν αὑτοῦ γνώμην μηδὲν ἐν τῷ ἀγγέλῳ
                        ἀφανισθεῖσαν μαθόντας τοὺς ἀθηναίους βουλεύσασθαι περὶ τῆς ἀληθείας. καὶ οἱ
                        μὲν ᾤχοντο φέροντες, οὓς ἀπέστειλε, τὰ γράμματα καὶ ὅσα ἔδει αὐτοὺς εἰπεῖν·
                        ὁ δὲ τὰ κατὰ τὸ στρατόπεδον διὰ φυλακῆς μᾶλλον ἤδη ἔχων ἢ δι᾽ ἑκουσίων
                        κινδύνων ἐπεμέλετο.</p>
                </div>
                <div
                    n="9"
                    type="chapter">
                    <p>ἐν δὲ τῷ αὐτῷ θέρει τελευτῶντι καὶ εὐετίων στρατηγὸς ἀθηναίων μετὰ περδίκκου
                        στρατεύσας ἐπ᾽ ἀμφίπολιν θρᾳξὶ πολλοῖς τὴν μὲν πόλιν οὐχ εἷλεν, ἐς δὲ τὸν
                        στρυμόνα περικομίσας τριήρεις ἐκ τοῦ ποταμοῦ ἐπολιόρκει ὁρμώμενος ἐξ
                        ἱμεραίου. καὶ τὸ θέρος ἐτελεύτα.</p>
                </div>
                <div
                    n="10"
                    type="chapter">
                    <p>τοῦ δ᾽ ἐπιγιγνομένου χειμῶνος ἥκοντες ἐς τὰς ἀθήνας οἱ παρὰ τοῦ νικίου ὅσα τε
                        ἀπὸ γλώσσης εἴρητο αὐτοῖς εἶπον, καὶ εἴ τίς τι ἐπηρώτα ἀπεκρίνοντο, καὶ τὴν
                        ἐπιστολὴν ἀπέδοσαν. ὁ δὲ γραμματεὺς ὁ τῆς πόλεως παρελθὼν ἀνέγνω τοῖς
                        ἀθηναίοις δηλοῦσαν τοιάδε.</p>
                </div>
                <div
                    n="11"
                    type="chapter">
                    <p><quote>τὰ μὲν πρότερον πραχθέντα, ὦ ἀθηναῖοι, ἐν ἄλλαις πολλαῖς ἐπιστολαῖς
                            ἴστε· νῦν δὲ καιρὸς οὐχ ἧσσον μαθόντας ὑμᾶς ἐν ᾧ ἐσμὲν βουλεύσασθαι.
                            κρατησάντων γὰρ ἡμῶν μάχαις ταῖς πλέοσι συρακοσίους ἐφ᾽ οὓς ἐπέμφθημεν
                            καὶ τὰ τείχη οἰκοδομησαμένων ἐν οἷσπερ νῦν ἐσμέν, ἦλθε γύλιππος
                            λακεδαιμόνιος στρατιὰν ἔχων ἔκ τε πελοποννήσου καὶ ἀπὸ τῶν ἐν σικελίᾳ
                            πόλεων ἔστιν ὧν. καὶ μάχῃ τῇ μὲν πρώτῃ νικᾶται ὑφ᾽ ἡμῶν, τῇ δ᾽ ὑστεραίᾳ
                            ἱππεῦσί τε πολλοῖς καὶ ἀκοντισταῖς βιασθέντες ἀνεχωρήσαμεν ἐς τὰ τείχη.
                            νῦν οὖν ἡμεῖς μὲν παυσάμενοι τοῦ περιτειχισμοῦ διὰ τὸ πλῆθος τῶν
                            ἐναντίων ἡσυχάζομεν<add>οὐδὲ γὰρ ξυμπάσῃ τῇ στρατιᾷ δυναίμεθ᾽ ἂν
                                χρήσασθαι ἀπανηλωκυίας τῆς φυλακῆς τῶν τειχῶν μέρος τι τοῦ
                                ὁπλιτικοῦ</add>· οἱ δὲ παρῳκοδομήκασιν ἡμῖν τεῖχος ἁπλοῦν, ὥστε μὴ
                            εἶναι ἔτι περιτειχίσαι αὐτούς, ἢν μή τις τὸ παρατείχισμα τοῦτο πολλῇ
                            στρατιᾷ ἐπελθὼν ἕλῃ. ξυμβέβηκέ τε πολιορκεῖν δοκοῦντας ἡμᾶς ἄλλους
                            αὐτοὺς μᾶλλον, ὅσα γε κατὰ γῆν, τοῦτο πάσχειν· οὐδὲ γὰρ τῆς χώρας ἐπὶ
                            πολὺ διὰ τοὺς ἱππέας ἐξερχόμεθα.</quote></p>
                </div>
                <div
                    n="12"
                    type="chapter">
                    <p><quote>πεπόμφασι δὲ καὶ ἐς πελοπόννησον πρέσβεις ἐπ᾽ ἄλλην στρατιάν, καὶ ἐς
                            τὰς ἐν σικελίᾳ πόλεις γύλιππος οἴχεται, τὰς μὲν καὶ πείσων ξυμπολεμεῖν
                            ὅσαι νῦν ἡσυχάζουσιν, ἀπὸ δὲ τῶν καὶ στρατιὰν ἔτι πεζὴν καὶ ναυτικοῦ
                            παρασκευήν, ἢν δύνηται, ἄξων. διανοοῦνται γάρ, ὡς ἐγὼ πυνθάνομαι, τῷ τε
                            πεζῷ ἅμα τῶν τειχῶν ἡμῶν πειρᾶν καὶ ταῖς ναυσὶ κατὰ θάλασσαν. καὶ δεινὸν
                            μηδενὶ ὑμῶν δόξῃ εἶναι ὅτι καὶ κατὰ θάλασσαν. τὸ γὰρ ναυτικὸν ἡμῶν, ὅπερ
                            κἀκεῖνοι πυνθάνονται, τὸ μὲν πρῶτον ἤκμαζε καὶ τῶν νεῶν τῇ ξηρότητι καὶ
                            τῶν πληρωμάτων τῇ σωτηρίᾳ· νῦν δὲ αἵ τε νῆες διάβροχοι τοσοῦτον χρόνον
                            ἤδη θαλασσεύουσαι, καὶ τὰ πληρώματα ἔφθαρται. τὰς μὲν γὰρ ναῦς οὐκ ἔστιν
                            ἀνελκύσαντας διαψύξαι διὰ τὸ ἀντιπάλους τῷ πλήθει καὶ ἔτι πλείους τὰς
                            τῶν πολεμίων οὔσας αἰεὶ προσδοκίαν παρέχειν ὡς ἐπιπλεύσονται. φανεραὶ δ᾽
                            εἰσὶν ἀναπειρώμεναι, καὶ αἱ ἐπιχειρήσεις ἐπ᾽ ἐκείνοις καὶ ἀποξηρᾶναι τὰς
                            σφετέρας μᾶλλον ἐξουσία· οὐ γὰρ ἐφορμοῦσιν ἄλλοις.</quote></p>
                </div>
                <div
                    n="13"
                    type="chapter">
                    <p><quote>ἡμῖν δ᾽ ἐκ πολλῆς ἂν περιουσίας νεῶν μόλις τοῦτο ὑπῆρχε καὶ μὴ
                            ἀναγκαζομένοις ὥσπερ νῦν πάσαις φυλάσσειν· εἰ γὰρ ἀφαιρήσομέν τι καὶ
                            βραχὺ τῆς τηρήσεως, τὰ ἐπιτήδεια οὐχ ἕξομεν, παρὰ τὴν ἐκείνων πόλιν
                            χαλεπῶς καὶ νῦν ἐσκομιζόμενοι. τὰ δὲ πληρώματα διὰ τόδε ἐφθάρη τε ἡμῖν
                            καὶ ἔτι νῦν φθείρεται, τῶν ναυτῶν<add>τῶν</add>μὲν διὰ φρυγανισμὸν καὶ
                            ἁρπαγὴν καὶ ὑδρείαν μακρὰν ὑπὸ τῶν ἱππέων ἀπολλυμένων· οἱ δὲ θεράποντες,
                            ἐπειδὴ ἐς ἀντίπαλα καθεστήκαμεν, αὐτομολοῦσι, καὶ οἱ ξένοι οἱ μὲν
                            ἀναγκαστοὶ ἐσβάντες εὐθὺς κατὰ τὰς πόλεις ἀποχωροῦσιν, οἱ δὲ ὑπὸ μεγάλου
                            μισθοῦ τὸ πρῶτον ἐπαρθέντες καὶ οἰόμενοι χρηματιεῖσθαι μᾶλλον ἢ
                            μαχεῖσθαι, ἐπειδὴ παρὰ γνώμην ναυτικόν τε δὴ καὶ τἆλλα ἀπὸ τῶν πολεμίων
                            ἀνθεστῶτα ὁρῶσιν, οἱ μὲν ἐπ᾽ αὐτομολίας προφάσει ἀπέρχονται, οἱ δὲ ὡς
                            ἕκαστοι δύνανται<add>πολλὴ δ᾽ ἡ σικελία</add>, εἰσὶ δ᾽ οἳ καὶ αὐτοὶ
                            ἐμπορευόμενοι ἀνδράποδα ὑκκαρικὰ ἀντεμβιβάσαι ὑπὲρ σφῶν πείσαντες τοὺς
                            τριηράρχους τὴν ἀκρίβειαν τοῦ ναυτικοῦ ἀφῄρηνται. ἐπισταμένοις δ᾽ ὑμῖν
                            γράφω ὅτι βραχεῖα ἀκμὴ πληρώματος καὶ ὀλίγοι τῶν ναυτῶν οἱ ἐξορμῶντές τε
                            ναῦν καὶ ξυνέχοντες τὴν εἰρεσίαν. τούτων δὲ πάντων ἀπορώτατον τό τε μὴ
                            οἷόν τε εἶναι ταῦτα ἐμοὶ κωλῦσαι τῷ στρατηγῷ<add>χαλεπαὶ γὰρ αἱ ὑμέτεραι
                                φύσεις ἄρξαι</add>καὶ ὅτι οὐδ᾽ ὁπόθεν ἐπιπληρωσόμεθα τὰς ναῦς
                            ἔχομεν, ὃ τοῖς πολεμίοις πολλαχόθεν ὑπάρχει, ἀλλ᾽ ἀνάγκη ἀφ᾽ ὧν ἔχοντες
                            ἤλθομεν τά τε ὄντα καὶ ἀπαναλισκόμενα γίγνεσθαι· αἱ γὰρ νῦν οὖσαι πόλεις
                            ξύμμαχοι ἀδύνατοι νάξος καὶ κατάνη. εἰ δὲ προσγενήσεται ἓν ἔτι τοῖς
                            πολεμίοις, ὥστε τὰ τρέφοντα ἡμᾶς χωρία τῆς ἰταλίας, ὁρῶντα ἐν ᾧ τ᾽ ἐσμὲν
                            καὶ ὑμῶν μὴ ἐπιβοηθούντων, πρὸς ἐκείνους χωρῆσαι, διαπεπολεμήσεται
                            αὐτοῖς ἀμαχεὶ ἐκπολιορκηθέντων ἡμῶν<add>ὁ πόλεμος</add>.</quote></p>
                </div>
                <div
                    n="14"
                    type="chapter">
                    <p><quote>τούτων ἐγὼ ἡδίω μὲν ἂν εἶχον ὑμῖν ἕτερα ἐπιστέλλειν, οὐ μέντοι
                            χρησιμώτερά γε, εἰ δεῖ σαφῶς εἰδότας τὰ ἐνθάδε βουλεύσασθαι. καὶ ἅμα τὰς
                            φύσεις ἐπιστάμενος ὑμῶν, βουλομένων μὲν τὰ ἥδιστα ἀκούειν, αἰτιωμένων δὲ
                            ὕστερον, ἤν τι ὑμῖν ἀπ᾽ αὐτῶν μὴ ὁμοῖον ἐκβῇ, ἀσφαλέστερον ἡγησάμην τὸ
                            ἀληθὲς δηλῶσαι.</quote></p>
                </div>
                <div
                    n="15"
                    type="chapter">
                    <p><quote>καὶ νῦν ὡς ἐφ᾽ ἃ μὲν ἤλθομεν τὸ πρῶτον καὶ τῶν στρατιωτῶν καὶ τῶν
                            ἡγεμόνων ὑμῖν μὴ μεμπτῶν γεγενημένων, οὕτω τὴν γνώμην ἔχετε· ἐπειδὴ δὲ
                            σικελία τε ἅπασα ξυνίσταται καὶ ἐκ πελοποννήσου ἄλλη στρατιὰ προσδόκιμος
                            αὐτοῖς, βουλεύεσθε ἤδη ὡς τῶν γ᾽ ἐνθάδε μηδὲ τοῖς παροῦσιν ἀνταρκούντων,
                            ἀλλ᾽ ἢ τούτους μεταπέμπειν δέον ἢ ἄλλην στρατιὰν μὴ ἐλάσσω ἐπιπέμπειν
                            καὶ πεζὴν καὶ ναυτικὴν καὶ χρήματα μὴ ὀλίγα, ἐμοὶ δὲ διάδοχόν τινα, ὡς
                            ἀδύνατός εἰμι διὰ νόσον νεφρῖτιν παραμένειν. ἀξιῶ δ᾽ ὑμῶν ξυγγνώμης
                            τυγχάνειν· καὶ γὰρ ὅτ᾽ ἐρρώμην πολλὰ ἐν ἡγεμονίαις ὑμᾶς εὖ ἐποίησα. ὅτι
                            δὲ μέλλετε, ἅμα τῷ ἦρι εὐθὺς καὶ μὴ ἐς ἀναβολὰς πράσσετε, ὡς τῶν
                            πολεμίων τὰ μὲν ἐν σικελίᾳ δι᾽ ὀλίγου ποριουμένων, τὰ δ᾽ ἐκ πελοποννήσου
                            σχολαίτερον μέν, ὅμως δ᾽, ἢν μὴ προσέχητε τὴν γνώμην, τὰ μὲν λήσουσιν
                            ὑμᾶς, ὥσπερ καὶ πρότερον, τὰ δὲ φθήσονται.</quote></p>
                </div>
                <div
                    n="16"
                    type="chapter">
                    <p>ἡ μὲν τοῦ νικίου ἐπιστολὴ τοσαῦτα ἐδήλου, οἱ δὲ ἀθηναῖοι ἀκούσαντες αὐτῆς τὸν
                        μὲν νικίαν οὐ παρέλυσαν τῆς ἀρχῆς, ἀλλ᾽ αὐτῷ, ἕως ἂν ἕτεροι ξυνάρχοντες
                        αἱρεθέντες ἀφίκωνται, τῶν αὐτοῦ ἐκεῖ δύο προσείλοντο μένανδρον καὶ
                        εὐθύδημον, ὅπως μὴ μόνος ἐν ἀσθενείᾳ ταλαιπωροίη, στρατιὰν δὲ ἄλλην
                        ἐψηφίσαντο πέμπειν καὶ ναυτικὴν καὶ πεζὴν ἀθηναίων τε ἐκ καταλόγου καὶ τῶν
                        ξυμμάχων. καὶ ξυνάρχοντας αὐτῷ εἵλοντο δημοσθένη τε τὸν ἀλκισθένους καὶ
                        εὐρυμέδοντα τὸν θουκλέους. καὶ τὸν μὲν εὐρυμέδοντα εὐθὺς περὶ ἡλίου τροπὰς
                        τὰς χειμερινὰς ἀποπέμπουσιν ἐς τὴν σικελίαν μετὰ δέκα νεῶν, ἄγοντα
                            εἴκοσι<add>καὶ ἑκατὸν</add>τάλαντα ἀργυρίου, καὶ ἅμα ἀγγελοῦντα τοῖς
                        ἐκεῖ ὅτι ἥξει βοήθεια καὶ ἐπιμέλεια αὐτῶν ἔσται·</p>
                </div>
                <div
                    n="17"
                    type="chapter">
                    <p>ὁ δὲ δημοσθένης ὑπομένων παρεσκευάζετο τὸν ἔκπλουν ὡς ἅμα τῷ ἦρι ποιησόμενος,
                        στρατιάν τε ἐπαγγέλλων ἐς τοὺς ξυμμάχους καὶ χρήματα αὐτόθεν καὶ ναῦς καὶ
                        ὁπλίτας ἑτοιμάζων. πέμπουσι δὲ καὶ περὶ τὴν πελοπόννησον οἱ ἀθηναῖοι εἴκοσι
                        ναῦς, ὅπως φυλάσσοιεν μηδένα ἀπὸ κορίνθου καὶ τῆς πελοποννήσου ἐς τὴν
                        σικελίαν περαιοῦσθαι. οἱ γὰρ κορίνθιοι, ὡς αὐτοῖς οἱ πρέσβεις ἧκον καὶ τὰ ἐν
                        τῇ σικελίᾳ βελτίω ἤγγελλον, νομίσαντες οὐκ ἄκαιρον καὶ τὴν προτέραν πέμψιν
                        τῶν νεῶν ποιήσασθαι, πολλῷ μᾶλλον ἐπέρρωντο, καὶ ἐν ὁλκάσι παρεσκευάζοντο
                        αὐτοί τε ἀποστελοῦντες ὁπλίτας ἐς τὴν σικελίαν καὶ ἐκ τῆς ἄλλης πελοποννήσου
                        οἱ λακεδαιμόνιοι τῷ αὐτῷ τρόπῳ πέμψοντες· ναῦς τε οἱ κορίνθιοι πέντε καὶ
                        εἴκοσιν ἐπλήρουν, ὅπως ναυμαχίας τε ἀποπειράσωσι πρὸς τὴν ἐν τῇ ναυπάκτῳ
                        φυλακήν, καὶ τὰς ὁλκάδας αὐτῶν ἧσσον οἱ ἐν τῇ ναυπάκτῳ ἀθηναῖοι κωλύοιεν
                        ἀπαίρειν, πρὸς τὴν σφετέραν ἀντίταξιν τῶν τριήρων τὴν φυλακὴν
                        ποιούμενοι.</p>
                </div>
                <div
                    n="18"
                    type="chapter">
                    <p>παρεσκευάζοντο δὲ καὶ τὴν ἐς τὴν ἀττικὴν ἐσβολὴν οἱ λακεδαιμόνιοι, ὥσπερ τε
                        προυδέδοκτο αὐτοῖς καὶ τῶν συρακοσίων καὶ κορινθίων ἐναγόντων, ἐπειδὴ
                        ἐπυνθάνοντο τὴν ἀπὸ τῶν ἀθηναίων βοήθειαν ἐς τὴν σικελίαν, ὅπως δὴ ἐσβολῆς
                        γενομένης διακωλυθῇ. καὶ ὁ ἀλκιβιάδης προσκείμενος ἐδίδασκε τὴν δεκέλειαν
                        τειχίζειν καὶ μὴ ἀνιέναι τὸν πόλεμον. μάλιστα δὲ τοῖς λακεδαιμονίοις
                        ἐγεγένητό τις ῥώμη, διότι τοὺς ἀθηναίους ἐνόμιζον διπλοῦν τὸν πόλεμον
                        ἔχοντας, πρός τε σφᾶς καὶ σικελιώτας, εὐκαθαιρετωτέρους ἔσεσθαι, καὶ ὅτι τὰς
                        σπονδὰς προτέρους λελυκέναι ἡγοῦντο αὐτούς· ἐν γὰρ τῷ προτέρῳ πολέμῳ
                        σφέτερον τὸ παρανόμημα μᾶλλον γενέσθαι, ὅτι τε ἐς πλάταιαν ἦλθον θηβαῖοι ἐν
                        σπονδαῖς, καὶ εἰρημένον ἐν ταῖς πρότερον ξυνθήκαις ὅπλα μὴ ἐπιφέρειν, ἢν
                        δίκας ἐθέλωσι διδόναι, αὐτοὶ οὐχ ὑπήκουον ἐς δίκας προκαλουμένων τῶν
                        ἀθηναίων. καὶ διὰ τοῦτο εἰκότως δυστυχεῖν τε ἐνόμιζον, καὶ ἐνεθυμοῦντο τήν
                        τε περὶ πύλον ξυμφορὰν καὶ εἴ τις ἄλλη αὐτοῖς ἐγένετο. ἐπειδὴ δὲ οἱ ἀθηναῖοι
                        ταῖς τριάκοντα ναυσὶν ἐξ ἄργους ὁρμώμενοι ἐπιδαύρου τέ τι καὶ πρασιῶν καὶ
                        ἄλλα ἐδῄωσαν καὶ ἐκ πύλου ἅμα ἐλῃστεύοντο, καὶ ὁσάκις περί του διαφοραὶ
                        γένοιντο τῶν κατὰ τὰς σπονδὰς ἀμφισβητουμένων, ἐς δίκας προκαλουμένων τῶν
                        λακεδαιμονίων οὐκ ἤθελον ἐπιτρέπειν, τότε δὴ οἱ λακεδαιμόνιοι νομίσαντες τὸ
                        παρανόμημα, ὅπερ καὶ σφίσι πρότερον ἡμάρτητο, αὖθις ἐς τοὺς ἀθηναίους τὸ
                        αὐτὸ περιεστάναι, πρόθυμοι ἦσαν ἐς τὸν πόλεμον. καὶ ἐν τῷ χειμῶνι τούτῳ
                        σίδηρόν τε περιήγγελλον κατὰ τοὺς ξυμμάχους καὶ τἆλλα ἐργαλεῖα ἡτοίμαζον ἐς
                        τὸν ἐπιτειχισμόν, καὶ τοῖς ἐν τῇ σικελίᾳ ἅμα ὡς ἀποπέμψοντες ἐν ταῖς ὁλκάσιν
                        ἐπικουρίαν αὐτοί τε ἐπόριζον καὶ τοὺς ἄλλους πελοποννησίους προσηνάγκαζον.
                        καὶ ὁ χειμὼν ἐτελεύτα, καὶ ὄγδοον καὶ δέκατον ἔτος τῷ πολέμῳ ἐτελεύτα τῷδε
                        ὃν θουκυδίδης ξυνέγραψεν.</p>
                </div>
                <div
                    n="19"
                    type="chapter">
                    <p>τοῦ δ᾽ ἐπιγιγνομένου ἦρος εὐθὺς ἀρχομένου πρωίτατα δὴ οἱ λακεδαιμόνιοι καὶ οἱ
                        ξύμμαχοι ἐς τὴν ἀττικὴν ἐσέβαλον· ἡγεῖτο δὲ ἆγις ὁ ἀρχιδάμου λακεδαιμονίων
                        βασιλεύς. καὶ πρῶτον μὲν τῆς χώρας τὰ περὶ τὸ πεδίον ἐδῄωσαν, ἔπειτα
                        δεκέλειαν ἐτείχιζον, κατὰ πόλεις διελόμενοι τὸ ἔργον. ἀπέχει δὲ ἡ δεκέλεια
                        σταδίους μάλιστα τῆς τῶν ἀθηναίων πόλεως εἴκοσι καὶ ἑκατόν, παραπλήσιον δὲ
                        καὶ οὐ πολλῷ πλέον καὶ ἀπὸ τῆς βοιωτίας. ἐπὶ δὲ τῷ πεδίῳ καὶ τῆς χώρας τοῖς
                        κρατίστοις ἐς τὸ κακουργεῖν ᾠκοδομεῖτο τὸ τεῖχος, ἐπιφανὲς μέχρι τῆς τῶν
                        ἀθηναίων πόλεως. καὶ οἱ μὲν ἐν τῇ ἀττικῇ πελοποννήσιοι καὶ οἱ ξύμμαχοι
                        ἐτείχιζον, οἱ δ᾽ ἐν τῇ πελοποννήσῳ ἀπέστελλον περὶ τὸν αὐτὸν χρόνον ταῖς
                        ὁλκάσι τοὺς ὁπλίτας ἐς τὴν σικελίαν, λακεδαιμόνιοι μὲν τῶν τε εἱλώτων
                        ἐπιλεξάμενοι τοὺς βελτίστους καὶ τῶν νεοδαμώδων, ξυναμφοτέρων ἐς ἑξακοσίους
                        ὁπλίτας, καὶ ἔκκριτον σπαρτιάτην ἄρχοντα, βοιωτοὶ δὲ τριακοσίους ὁπλίτας, ὧν
                        ἦρχον ξένων τε καὶ νίκων θηβαῖοι καὶ ἡγήσανδρος θεσπιεύς. οὗτοι μὲν οὖν ἐν
                        τοῖς πρῶτοι ὁρμήσαντες ἀπὸ τοῦ ταινάρου τῆς λακωνικῆς ἐς τὸ πέλαγος ἀφῆκαν·
                        μετὰ δὲ τούτους κορίνθιοι οὐ πολλῷ ὕστερον πεντακοσίους ὁπλίτας, τοὺς μὲν ἐξ
                        αὐτῆς κορίνθου, τοὺς δὲ προσμισθωσάμενοι ἀρκάδων, καὶ ἄρχοντα ἀλέξαρχον
                        κορίνθιον προστάξαντες ἀπέπεμψαν. ἀπέστειλαν δὲ καὶ σικυώνιοι διακοσίους
                        ὁπλίτας ὁμοῦ τοῖς κορινθίοις, ὧν ἦρχε σαργεὺς σικυώνιος. αἱ δὲ πέντε καὶ
                        εἴκοσι νῆες τῶν κορινθίων αἱ τοῦ χειμῶνος πληρωθεῖσαι ἀνθώρμουν ταῖς ἐν τῇ
                        ναυπάκτῳ εἴκοσιν ἀττικαῖς, ἕωσπερ αὐτοῖς οὗτοι οἱ ὁπλῖται ταῖς ὁλκάσιν ἀπὸ
                        τῆς πελοποννήσου ἀπῆραν· οὗπερ ἕνεκα καὶ τὸ πρῶτον ἐπληρώθησαν, ὅπως μὴ οἱ
                        ἀθηναῖοι πρὸς τὰς ὁλκάδας μᾶλλον ἢ πρὸς τὰς τριήρεις τὸν νοῦν ἔχωσιν.</p>
                </div>
                <div
                    n="20"
                    type="chapter">
                    <p>ἐν δὲ τούτῳ καὶ οἱ ἀθηναῖοι ἅμα τῆς δεκελείας τῷ τειχισμῷ καὶ τοῦ ἦρος εὐθὺς
                        ἀρχομένου περί τε πελοπόννησον ναῦς τριάκοντα ἔστειλαν καὶ χαρικλέα τὸν
                        ἀπολλοδώρου ἄρχοντα, ᾧ εἴρητο καὶ ἐς ἄργος ἀφικομένῳ κατὰ τὸ ξυμμαχικὸν
                        παρακαλεῖν ἀργείων<add>τε</add>ὁπλίτας ἐπὶ τὰς ναῦς, καὶ τὸν δημοσθένη ἐς
                        τὴν σικελίαν, ὥσπερ ἔμελλον, ἀπέστελλον ἑξήκοντα μὲν ναυσὶν ἀθηναίων καὶ
                        πέντε χίαις, ὁπλίταις δὲ ἐκ καταλόγου ἀθηναίων διακοσίοις καὶ χιλίοις, καὶ
                        νησιωτῶν ὅσοις ἑκασταχόθεν οἷόν τ᾽ ἦν πλείστοις χρήσασθαι, καὶ ἐκ τῶν ἄλλων
                        ξυμμάχων τῶν ὑπηκόων, εἴ ποθέν τι εἶχον ἐπιτήδειον ἐς τὸν πόλεμον,
                        ξυμπορίσαντες. εἴρητο δ᾽ αὐτῷ πρῶτον μετὰ τοῦ χαρικλέους ἅμα περιπλέοντα
                        ξυστρατεύεσθαι περὶ τὴν λακωνικήν. καὶ ὁ μὲν δημοσθένης ἐς τὴν αἴγιναν
                        προσπλεύσας τοῦ στρατεύματός τε εἴ τι ὑπελέλειπτο περιέμενε καὶ τὸν χαρικλέα
                        τοὺς ἀργείους παραλαβεῖν.</p>
                </div>
                <div
                    n="21"
                    type="chapter">
                    <p>ἐν δὲ τῇ σικελίᾳ ὑπὸ τοὺς αὐτοὺς χρόνους τούτου τοῦ ἦρος καὶ ὁ γύλιππος ἧκεν
                        ἐς τὰς συρακούσας, ἄγων ἀπὸ τῶν πόλεων ὧν ἔπεισε στρατιὰν ὅσην ἑκασταχόθεν
                        πλείστην ἐδύνατο. καὶ ξυγκαλέσας τοὺς συρακοσίους ἔφη χρῆναι πληροῦν ναῦς ὡς
                        δύνανται πλείστας καὶ ναυμαχίας ἀπόπειραν λαμβάνειν· ἐλπίζειν γὰρ ἀπ᾽ αὐτοῦ
                        τι ἔργον ἄξιον τοῦ κινδύνου ἐς τὸν πόλεμον κατεργάσεσθαι. ξυνανέπειθε δὲ καὶ
                        ὁ ἑρμοκράτης οὐχ ἥκιστα, τοῦ ταῖς ναυσὶ μὴ ἀθυμεῖν ἐπιχειρῆσαι πρὸς τοὺς
                        ἀθηναίους, λέγων οὐδ᾽ ἐκείνους πάτριον τὴν ἐμπειρίαν οὐδ᾽ ἀίδιον τῆς
                        θαλάσσης ἔχειν, ἀλλ᾽ ἠπειρώτας μᾶλλον τῶν συρακοσίων ὄντας καὶ ἀναγκασθέντας
                        ὑπὸ μήδων ναυτικοὺς γενέσθαι. καὶ πρὸς ἄνδρας τολμηρούς, οἵους καὶ
                        ἀθηναίους, τοὺς ἀντιτολμῶντας χαλεπωτάτους ἂν<add>αὐτοῖς</add>φαίνεσθαι· ᾧ
                        γὰρ ἐκεῖνοι τοὺς πέλας, οὐ δυνάμει ἔστιν ὅτε προύχοντες, τῷ δὲ θράσει
                        ἐπιχειροῦντες καταφοβοῦσι, καὶ σφᾶς ἂν τὸ αὐτὸ ὁμοίως τοῖς ἐναντίοις
                        ὑποσχεῖν. καὶ συρακοσίους εὖ εἰδέναι ἔφη τῷ τολμῆσαι ἀπροσδοκήτως πρὸς τὸ
                        ἀθηναίων ναυτικὸν ἀντιστῆναι πλέον τι διὰ τὸ τοιοῦτον ἐκπλαγέντων αὐτῶν
                        περιγενησομένους ἢ ἀθηναίους τῇ ἐπιστήμῃ τὴν συρακοσίων ἀπειρίαν βλάψοντας.
                        ἰέναι οὖν ἐκέλευεν ἐς τὴν πεῖραν τοῦ ναυτικοῦ καὶ μὴ ἀποκνεῖν.</p>
                    <p>καὶ οἱ μὲν συρακόσιοι, τοῦ τε γυλίππου καὶ ἑρμοκράτους καὶ εἴ του ἄλλου
                        πειθόντων, ὥρμηντό τε ἐς τὴν ναυμαχίαν καὶ τὰς ναῦς ἐπλήρουν·</p>
                </div>
                <div
                    n="22"
                    type="chapter">
                    <p>ὁ δὲ γύλιππος ἐπειδὴ παρεσκευάσατο τὸ ναυτικόν, ἀγαγὼν ὑπὸ νύκτα πᾶσαν τὴν
                        στρατιὰν τὴν πεζὴν αὐτὸς μὲν τοῖς ἐν τῷ πλημμυρίῳ τείχεσι κατὰ γῆν ἔμελλε
                        προσβαλεῖν, αἱ δὲ τριήρεις τῶν συρακοσίων ἅμα καὶ ἀπὸ ξυνθήματος πέντε μὲν
                        καὶ τριάκοντα ἐκ τοῦ μεγάλου λιμένος ἐπέπλεον, αἱ δὲ πέντε καὶ τεσσαράκοντα
                        ἐκ τοῦ ἐλάσσονος, οὗ ἦν καὶ τὸ νεώριον αὐτοῖς,<add>καὶ</add>περιέπλεον
                        βουλόμενοι πρὸς τὰς ἐντὸς προσμεῖξαι καὶ ἅμα ἐπιπλεῖν τῷ πλημμυρίῳ, ὅπως οἱ
                        ἀθηναῖοι ἀμφοτέρωθεν θορυβῶνται. οἱ δ᾽ ἀθηναῖοι διὰ τάχους ἀντιπληρώσαντες
                        ἑξήκοντα ναῦς ταῖς μὲν πέντε καὶ εἴκοσι πρὸς τὰς πέντε καὶ τριάκοντα τῶν
                        συρακοσίων τὰς ἐν τῷ μεγάλῳ λιμένι ἐναυμάχουν, ταῖς δ᾽ ἐπιλοίποις ἀπήντων
                        ἐπὶ τὰς ἐκ τοῦ νεωρίου περιπλεούσας. καὶ εὐθὺς πρὸ τοῦ στόματος τοῦ μεγάλου
                        λιμένος ἐναυμάχουν, καὶ ἀντεῖχον ἀλλήλοις ἐπὶ πολύ, οἱ μὲν βιάσασθαι
                        βουλόμενοι τὸν ἔσπλουν, οἱ δὲ κωλύειν.</p>
                </div>
                <div
                    n="23"
                    type="chapter">
                    <p>ἐν τούτῳ δ᾽ ὁ γύλιππος τῶν ἐν τῷ πλημμυρίῳ ἀθηναίων πρὸς τὴν θάλασσαν
                        ἐπικαταβάντων καὶ τῇ ναυμαχίᾳ τὴν γνώμην προσεχόντων φθάνει προσπεσὼν ἅμα τῇ
                        ἕῳ αἰφνιδίως τοῖς τείχεσι, καὶ αἱρεῖ τὸ μέγιστον πρῶτον, ἔπειτα δὲ καὶ τὰ
                        ἐλάσσω δύο, οὐχ ὑπομεινάντων τῶν φυλάκων, ὡς εἶδον τὸ μέγιστον ῥᾳδίως
                        ληφθέν. καὶ ἐκ μὲν τοῦ πρώτου ἁλόντος χαλεπῶς οἱ ἄνθρωποι, ὅσοι καὶ ἐς τὰ
                        πλοῖα καὶ ὁλκάδα τινὰ κατέφυγον, ἐς τὸ στρατόπεδον ἐξεκομίζοντο· τῶν γὰρ
                        συρακοσίων ταῖς ἐν τῷ μεγάλῳ λιμένι ναυσὶ κρατούντων τῇ ναυμαχίᾳ ὑπὸ
                        τριήρους μιᾶς καὶ εὖ πλεούσης ἐπεδιώκοντο· ἐπειδὴ δὲ τὰ δύο τειχίσματα
                        ἡλίσκετο, ἐν τούτῳ καὶ οἱ συρακόσιοι ἐτύγχανον ἤδη νικώμενοι καὶ οἱ ἐξ αὐτῶν
                        φεύγοντες ῥᾷον παρέπλευσαν. αἱ γὰρ τῶν συρακοσίων αἱ πρὸ τοῦ στόματος νῆες
                        ναυμαχοῦσαι βιασάμεναι τὰς τῶν ἀθηναίων ναῦς οὐδενὶ κόσμῳ ἐσέπλεον, καὶ
                        ταραχθεῖσαι περὶ ἀλλήλας παρέδοσαν τὴν νίκην τοῖς ἀθηναίοις· ταύτας τε γὰρ
                        ἔτρεψαν καὶ ὑφ᾽ ὧν τὸ πρῶτον ἐνικῶντο ἐν τῷ λιμένι. καὶ ἕνδεκα μὲν ναῦς τῶν
                        συρακοσίων κατέδυσαν, καὶ τοὺς πολλοὺς τῶν ἀνθρώπων ἀπέκτειναν, πλὴν ὅσον ἐκ
                        τριῶν νεῶν οὓς ἐζώγρησαν· τῶν δὲ σφετέρων τρεῖς νῆες διεφθάρησαν. τὰ δὲ
                        ναυάγια ἀνελκύσαντες τῶν συρακοσίων καὶ τροπαῖον ἐν τῷ νησιδίῳ στήσαντες τῷ
                        πρὸ τοῦ πλημμυρίου, ἀνεχώρησαν ἐς τὸ ἑαυτῶν στρατόπεδον.</p>
                </div>
                <div
                    n="24"
                    type="chapter">
                    <p>οἱ δὲ συρακόσιοι κατὰ μὲν τὴν ναυμαχίαν οὕτως ἐπεπράγεσαν, τὰ δ᾽ ἐν τῷ
                        πλημμυρίῳ τείχη εἶχον, καὶ τροπαῖα ἔστησαν αὐτῶν τρία. καὶ τὸ μὲν ἕτερον
                        τοῖν δυοῖν τειχοῖν τοῖν ὕστερον ληφθέντοιν κατέβαλον, τὰ δὲ δύο
                        ἐπισκευάσαντες ἐφρούρουν. ἄνθρωποι δ᾽ ἐν τῶν τειχῶν τῇ ἁλώσει ἀπέθανον καὶ
                        ἐζωγρήθησαν πολλοί, καὶ χρήματα πολλὰ τὰ ξύμπαντα ἑάλω· ὥσπερ γὰρ ταμιείῳ
                        χρωμένων τῶν ἀθηναίων τοῖς τείχεσι πολλὰ μὲν ἐμπόρων χρήματα καὶ σῖτος ἐνῆν,
                        πολλὰ δὲ καὶ τῶν τριηράρχων, ἐπεὶ καὶ ἱστία τεσσαράκοντα τριήρων καὶ τἆλλα
                        σκεύη ἐγκατελήφθη καὶ τριήρεις ἀνειλκυσμέναι τρεῖς. μέγιστόν τε καὶ ἐν τοῖς
                        πρῶτον ἐκάκωσε τὸ στράτευμα τὸ τῶν ἀθηναίων ἡ τοῦ πλημμυρίου λῆψις· οὐ γὰρ
                        ἔτι οὐδ᾽ οἱ ἔσπλοι ἀσφαλεῖς ἦσαν τῆς ἐπαγωγῆς τῶν ἐπιτηδείων<add>οἱ γὰρ
                            συρακόσιοι ναυσὶν αὐτόθι ἐφορμοῦντες ἐκώλυον, καὶ διὰ μάχης ἤδη
                            ἐγίγνοντο αἱ ἐσκομιδαί</add>, ἔς τε τἆλλα κατάπληξιν παρέσχε καὶ ἀθυμίαν
                        τῷ στρατεύματι.</p>
                </div>
                <div
                    n="25"
                    type="chapter">
                    <p>μετὰ δὲ τοῦτο ναῦς τε ἐκπέμπουσι δώδεκα οἱ συρακόσιοι καὶ ἀγάθαρχον ἐπ᾽ αὐτῶν
                        συρακόσιον ἄρχοντα. καὶ αὐτῶν μία μὲν ἐς πελοπόννησον ᾤχετο, πρέσβεις ἄγουσα
                        οἵπερ τά τε σφέτερα φράσουσιν ὅτι ἐν ἐλπίσιν εἰσὶ καὶ τὸν ἐκεῖ πόλεμον ἔτι
                        μᾶλλον ἐποτρυνοῦσι γίγνεσθαι· αἱ δ᾽ ἕνδεκα νῆες πρὸς τὴν ἰταλίαν ἔπλευσαν,
                        πυνθανόμεναι πλοῖα τοῖς ἀθηναίοις γέμοντα χρημάτων προσπλεῖν. καὶ τῶν τε
                        πλοίων ἐπιτυχοῦσαι τὰ πολλὰ διέφθειραν καὶ ξύλα ναυπηγήσιμα ἐν τῇ
                        καυλωνιάτιδι κατέκαυσαν, ἃ τοῖς ἀθηναίοις ἑτοῖμα ἦν. ἔς τε λοκροὺς μετὰ
                        ταῦτα ἦλθον, καὶ ὁρμουσῶν αὐτῶν κατέπλευσε μία τῶν ὁλκάδων τῶν ἀπὸ
                        πελοποννήσου ἄγουσα θεσπιῶν ὁπλίτας· καὶ ἀναλαβόντες αὐτοὺς οἱ συρακόσιοι
                        ἐπὶ τὰς ναῦς παρέπλεον ἐπ᾽ οἴκου. φυλάξαντες δ᾽ αὐτοὺς οἱ ἀθηναῖοι εἴκοσι
                        ναυσὶ πρὸς τοῖς μεγάροις μίαν μὲν ναῦν λαμβάνουσιν αὐτοῖς ἀνδράσι, τὰς δ᾽
                        ἄλλας οὐκ ἐδυνήθησαν, ἀλλ᾽ ἀποφεύγουσιν ἐς τὰς συρακούσας.</p>
                    <p>ἐγένετο δὲ καὶ περὶ τῶν σταυρῶν ἀκροβολισμὸς ἐν τῷ λιμένι, οὓς οἱ συρακόσιοι
                        πρὸ τῶν παλαιῶν νεωσοίκων κατέπηξαν ἐν τῇ θαλάσσῃ, ὅπως αὐτοῖς αἱ νῆες ἐντὸς
                        ὁρμοῖεν καὶ οἱ ἀθηναῖοι ἐπιπλέοντες μὴ βλάπτοιεν ἐμβάλλοντες. προσαγαγόντες
                        γὰρ ναῦν μυριοφόρον αὐτοῖς οἱ ἀθηναῖοι, πύργους τε ξυλίνους ἔχουσαν καὶ
                        παραφράγματα, ἔκ τε τῶν ἀκάτων ὤνευον ἀναδούμενοι τοὺς σταυροὺς καὶ ἀνέκλων
                        καὶ κατακολυμβῶντες ἐξέπριον. οἱ δὲ συρακόσιοι ἀπὸ τῶν νεωσοίκων ἔβαλλον· οἱ
                        δ᾽ ἐκ τῆς ὁλκάδος ἀντέβαλλον, καὶ τέλος τοὺς πολλοὺς τῶν σταυρῶν ἀνεῖλον οἱ
                        ἀθηναῖοι. χαλεπωτάτη δ᾽ ἦν τῆς σταυρώσεως ἡ κρύφιος· ἦσαν γὰρ τῶν σταυρῶν
                        οὓς οὐχ ὑπερέχοντας τῆς θαλάσσης κατέπηξαν, ὥστε δεινὸν ἦν προσπλεῦσαι, μὴ
                        οὐ προϊδών τις ὥσπερ περὶ ἕρμα περιβάλῃ τὴν ναῦν. ἀλλὰ καὶ τούτους
                        κολυμβηταὶ δυόμενοι ἐξέπριον μισθοῦ. ὅμως δ᾽ αὖθις οἱ συρακόσιοι ἐσταύρωσαν.
                        πολλὰ δὲ καὶ ἄλλα πρὸς ἀλλήλους οἷον εἰκὸς τῶν στρατοπέδων ἐγγὺς ὄντων καὶ
                        ἀντιτεταγμένων ἐμηχανῶντο καὶ ἀκροβολισμοῖς καὶ πείραις παντοίαις
                        ἐχρῶντο.</p>
                    <p>ἔπεμψαν δὲ καὶ ἐς τὰς πόλεις πρέσβεις οἱ συρακόσιοι κορινθίων καὶ ἀμπρακιωτῶν
                        καὶ λακεδαιμονίων, ἀγγέλλοντας τήν τε τοῦ πλημμυρίου λῆψιν καὶ τῆς ναυμαχίας
                        πέρι ὡς οὐ τῇ τῶν πολεμίων ἰσχύι μᾶλλον ἢ τῇ σφετέρᾳ ταραχῇ ἡσσηθεῖεν, τά τε
                            ἄλλα<add>αὖ</add>δηλώσοντας ὅτι ἐν ἐλπίσιν εἰσὶ καὶ ἀξιώσοντας
                        ξυμβοηθεῖν ἐπ᾽ αὐτοὺς καὶ ναυσὶ καὶ πεζῷ, ὡς καὶ τῶν ἀθηναίων προσδοκίμων
                        ὄντων ἄλλῃ στρατιᾷ καί, ἢν φθάσωσιν αὐτοὶ πρότερον διαφθείραντες τὸ παρὸν
                        στράτευμα αὐτῶν, διαπεπολεμησόμενον. καὶ οἱ μὲν ἐν τῇ σικελίᾳ ταῦτα
                        ἔπρασσον.</p>
                </div>
                <div
                    n="26"
                    type="chapter">
                    <p>ὁ δὲ δημοσθένης, ἐπεὶ ξυνελέγη αὐτῷ τὸ στράτευμα ὃ ἔδει ἔχοντα ἐς τὴν
                        σικελίαν βοηθεῖν, ἄρας ἐκ τῆς αἰγίνης καὶ πλεύσας πρὸς τὴν πελοπόννησον τῷ
                        τε χαρικλεῖ καὶ ταῖς τριάκοντα ναυσὶ τῶν ἀθηναίων ξυμμίσγει, καὶ
                        παραλαβόντες τῶν ἀργείων ὁπλίτας ἐπὶ τὰς ναῦς ἔπλεον ἐς τὴν λακωνικήν· καὶ
                        πρῶτον μὲν τῆς ἐπιδαύρου τι τῆς λιμηρᾶς ἐδῄωσαν, ἔπειτα σχόντες ἐς τὰ
                        καταντικρὺ κυθήρων τῆς λακωνικῆς, ἔνθα τὸ ἱερὸν τοῦ ἀπόλλωνός ἐστι, τῆς τε
                        γῆς ἔστιν ἃ ἐδῄωσαν καὶ ἐτείχισαν ἰσθμῶδές τι χωρίον, ἵνα δὴ οἵ τε εἵλωτες
                        τῶν λακεδαιμονίων αὐτόσε αὐτομολῶσι καὶ ἅμα λῃσταὶ ἐξ αὐτοῦ, ὥσπερ ἐκ τῆς
                        πύλου, ἁρπαγὴν ποιῶνται. καὶ ὁ μὲν δημοσθένης εὐθὺς ἐπειδὴ ξυγκατέλαβε τὸ
                        χωρίον παρέπλει ἐπὶ τῆς κερκύρας, ὅπως καὶ τῶν ἐκεῖθεν ξυμμάχων παραλαβὼν
                        τὸν ἐς τὴν σικελίαν πλοῦν ὅτι τάχιστα ποιῆται· ὁ δὲ χαρικλῆς περιμείνας ἕως
                        τὸ χωρίον ἐξετείχισε καὶ καταλιπὼν φυλακὴν αὐτοῦ ἀπεκομίζετο καὶ αὐτὸς
                        ὕστερον ταῖς τριάκοντα ναυσὶν ἐπ᾽ οἴκου καὶ οἱ ἀργεῖοι ἅμα.</p>
                </div>
                <div
                    n="27"
                    type="chapter">
                    <p>ἀφίκοντο δὲ καὶ θρᾳκῶν τῶν μαχαιροφόρων τοῦ διακοῦ γένους ἐς τὰς ἀθήνας
                        πελτασταὶ ἐν τῷ αὐτῷ θέρει τούτῳ τριακόσιοι καὶ χίλιοι, οὓς ἔδει τῷ
                        δημοσθένει ἐς τὴν σικελίαν ξυμπλεῖν. οἱ δ᾽ ἀθηναῖοι, ὡς ὕστεροι ἧκον,
                        διενοοῦντο αὐτοὺς πάλιν ὅθεν ἦλθον ἐς θρᾴκην ἀποπέμπειν. τὸ γὰρ ἔχειν πρὸς
                        τὸν ἐκ τῆς δεκελείας πόλεμον αὐτοὺς πολυτελὲς ἐφαίνετο· δραχμὴν γὰρ τῆς
                        ἡμέρας ἕκαστος ἐλάμβανεν. ἐπειδὴ γὰρ ἡ δεκέλεια τὸ μὲν πρῶτον ὑπὸ πάσης τῆς
                        στρατιᾶς ἐν τῷ θέρει τούτῳ τειχισθεῖσα, ὕστερον δὲ φρουραῖς ἀπὸ τῶν πόλεων
                        κατὰ διαδοχὴν χρόνου ἐπιούσαις τῇ χώρᾳ ἐπῳκεῖτο, πολλὰ ἔβλαπτε τοὺς
                        ἀθηναίους, καὶ ἐν τοῖς πρῶτον χρημάτων τ᾽ ὀλέθρῳ καὶ ἀνθρώπων φθορᾷ ἐκάκωσε
                        τὰ πράγματα. πρότερον μὲν γὰρ βραχεῖαι γιγνόμεναι αἱ ἐσβολαὶ τὸν ἄλλον
                        χρόνον τῆς γῆς ἀπολαύειν οὐκ ἐκώλυον· τότε δὲ ξυνεχῶς ἐπικαθημένων, καὶ ὁτὲ
                        μὲν καὶ πλεόνων ἐπιόντων, ὁτὲ δ᾽ ἐξ ἀνάγκης τῆς ἴσης φρουρᾶς καταθεούσης τε
                        τὴν χώραν καὶ λῃστείας ποιουμένης, βασιλέως τε παρόντος τοῦ τῶν
                        λακεδαιμονίων ἄγιδος, ὃς οὐκ ἐκ παρέργου τὸν πόλεμον ἐποιεῖτο, μεγάλα οἱ
                        ἀθηναῖοι ἐβλάπτοντο. τῆς τε γὰρ χώρας ἁπάσης ἐστέρηντο, καὶ ἀνδραπόδων πλέον
                        ἢ δύο μυριάδες ηὐτομολήκεσαν, καὶ τούτων τὸ πολὺ μέρος χειροτέχναι, πρόβατά
                        τε πάντα ἀπωλώλει καὶ ὑποζύγια· ἵπποι τε, ὁσημέραι ἐξελαυνόντων τῶν ἱππέων
                        πρός τε τὴν δεκέλειαν καταδρομὰς ποιουμένων καὶ κατὰ τὴν χώραν φυλασσόντων,
                        οἱ μὲν ἀπεχωλοῦντο ἐν γῇ ἀποκρότῳ τε καὶ ξυνεχῶς ταλαιπωροῦντες, οἱ δ᾽
                        ἐτιτρώσκοντο.</p>
                </div>
                <div
                    n="28"
                    type="chapter">
                    <p>ἥ τε τῶν ἐπιτηδείων παρακομιδὴ ἐκ τῆς εὐβοίας, πρότερον ἐκ τοῦ ὠρωποῦ κατὰ
                        γῆν διὰ τῆς δεκελείας θάσσων οὖσα, περὶ σούνιον κατὰ θάλασσαν πολυτελὴς
                        ἐγίγνετο· τῶν τε πάντων ὁμοίως ἐπακτῶν ἐδεῖτο ἡ πόλις, καὶ ἀντὶ τοῦ πόλις
                        εἶναι φρούριον κατέστη. πρὸς γὰρ τῇ ἐπάλξει τὴν μὲν ἡμέραν κατὰ διαδοχὴν οἱ
                        ἀθηναῖοι φυλάσσοντες, τὴν δὲ νύκτα καὶ ξύμπαντες πλὴν τῶν ἱππέων, οἱ μὲν ἐφ᾽
                        ὅπλοις ποιούμενοι, οἱ δ᾽ ἐπὶ τοῦ τείχους, καὶ θέρους καὶ χειμῶνος
                        ἐταλαιπωροῦντο. μάλιστα δ᾽ αὐτοὺς ἐπίεζεν ὅτι δύο πολέμους ἅμα εἶχον, καὶ ἐς
                        φιλονικίαν καθέστασαν τοιαύτην ἣν πρὶν γενέσθαι ἠπίστησεν ἄν τις ἀκούσας. τὸ
                        γὰρ αὐτοὺς πολιορκουμένους ἐπιτειχισμῷ ὑπὸ πελοποννησίων μηδ᾽ ὣς ἀποστῆναι
                        ἐκ σικελίας, ἀλλ᾽ ἐκεῖ συρακούσας τῷ αὐτῷ τρόπῳ ἀντιπολιορκεῖν, πόλιν οὐδὲν
                        ἐλάσσω αὐτήν γε καθ᾽ αὑτὴν τῆς τῶν ἀθηναίων, καὶ τὸν παράλογον τοσοῦτον
                        ποιῆσαι τοῖς ἕλλησι τῆς δυνάμεως καὶ τόλμης, ὅσον κατ᾽ ἀρχὰς τοῦ πολέμου οἱ
                        μὲν ἐνιαυτόν, οἱ δὲ δύο, οἱ δὲ τριῶν γε ἐτῶν οὐδεὶς πλείω χρόνον ἐνόμιζον
                        περιοίσειν αὐτούς, εἰ οἱ πελοποννήσιοι ἐσβάλοιεν ἐς τὴν χώραν, ὥστε ἔτει
                        ἑπτακαιδεκάτῳ μετὰ τὴν πρώτην ἐσβολὴν ἦλθον ἐς σικελίαν ἤδη τῷ πολέμῳ κατὰ
                        πάντα τετρυχωμένοι, καὶ πόλεμον οὐδὲν ἐλάσσω προσανείλοντο τοῦ πρότερον
                        ὑπάρχοντος ἐκ πελοποννήσου. δι᾽ ἃ καὶ τότε ὑπό τε τῆς δεκελείας πολλὰ
                        βλαπτούσης καὶ τῶν ἄλλων ἀναλωμάτων μεγάλων προσπιπτόντων ἀδύνατοι ἐγένοντο
                        τοῖς χρήμασιν. καὶ τὴν εἰκοστὴν ὑπὸ τοῦτον τὸν χρόνον τῶν κατὰ θάλασσαν ἀντὶ
                        τοῦ φόρου τοῖς ὑπηκόοις ἐποίησαν, πλείω νομίζοντες ἂν σφίσι χρήματα οὕτω
                        προσιέναι. αἱ μὲν γὰρ δαπάναι οὐχ ὁμοίως καὶ πρίν, ἀλλὰ πολλῷ μείζους
                        καθέστασαν, ὅσῳ καὶ μείζων ὁ πόλεμος ἦν· αἱ δὲ πρόσοδοι ἀπώλλυντο.</p>
                </div>
                <div
                    n="29"
                    type="chapter">
                    <p>τοὺς οὖν θρᾷκας τοὺς τῷ δημοσθένει ὑστερήσαντας διὰ τὴν παροῦσαν ἀπορίαν τῶν
                        χρημάτων οὐ βουλόμενοι δαπανᾶν εὐθὺς ἀπέπεμπον, προστάξαντες κομίσαι αὐτοὺς
                        διειτρέφει, καὶ εἰπόντες ἅμα ἐν τῷ παράπλῳ<add>ἐπορεύοντο γὰρ δι᾽
                            εὐρίπου</add>καὶ τοὺς πολεμίους, ἤν τι δύνηται, ἀπ᾽ αὐτῶν βλάψαι. ὁ δὲ
                        ἔς τε τὴν τάναγραν ἀπεβίβασεν αὐτοὺς καὶ ἁρπαγήν τινα ἐποιήσατο διὰ τάχους
                        καὶ ἐκ χαλκίδος τῆς εὐβοίας ἀφ᾽ ἑσπέρας διέπλευσε τὸν εὔριπον καὶ ἀποβιβάσας
                        ἐς τὴν βοιωτίαν ἦγεν αὐτοὺς ἐπὶ μυκαλησσόν. καὶ τὴν μὲν νύκτα λαθὼν πρὸς τῷ
                        ἑρμαίῳ ηὐλίσατο<add>ἀπέχει δὲ τῆς μυκαλησσοῦ ἑκκαίδεκα μάλιστα
                            σταδίους</add>, ἅμα δὲ τῇ ἡμέρᾳ τῇ πόλει προσέκειτο οὔσῃ οὐ μεγάλῃ, καὶ
                        αἱρεῖ ἀφυλάκτοις τε ἐπιπεσὼν καὶ ἀπροσδοκήτοις μὴ ἄν ποτέ τινας σφίσιν ἀπὸ
                        θαλάσσης τοσοῦτον ἐπαναβάντας ἐπιθέσθαι, τοῦ τείχους ἀσθενοῦς ὄντος καὶ
                        ἔστιν ᾗ καὶ πεπτωκότος, τοῦ δὲ βραχέος ᾠκοδομημένου, καὶ πυλῶν ἅμα διὰ τὴν
                        ἄδειαν ἀνεῳγμένων. ἐσπεσόντες δὲ οἱ θρᾷκες ἐς τὴν μυκαλησσὸν τάς τε οἰκίας
                        καὶ τὰ ἱερὰ ἐπόρθουν καὶ τοὺς ἀνθρώπους ἐφόνευον φειδόμενοι οὔτε πρεσβυτέρας
                        οὔτε νεωτέρας ἡλικίας, ἀλλὰ πάντας ἑξῆς, ὅτῳ ἐντύχοιεν, καὶ παῖδας καὶ
                        γυναῖκας κτείνοντες, καὶ προσέτι καὶ ὑποζύγια καὶ ὅσα ἄλλα ἔμψυχα ἴδοιεν· τὸ
                        γὰρ γένος τὸ τῶν θρᾳκῶν ὁμοῖα τοῖς μάλιστα τοῦ βαρβαρικοῦ, ἐν ᾧ ἂν θαρσήσῃ,
                        φονικώτατόν ἐστιν. καὶ τότε ἄλλη τε ταραχὴ οὐκ ὀλίγη καὶ ἰδέα πᾶσα
                        καθειστήκει ὀλέθρου, καὶ ἐπιπεσόντες διδασκαλείῳ παίδων, ὅπερ μέγιστον ἦν
                        αὐτόθι καὶ ἄρτι ἔτυχον οἱ παῖδες ἐσεληλυθότες, κατέκοψαν πάντας· καὶ ξυμφορὰ
                        τῇ πόλει πάσῃ οὐδεμιᾶς ἥσσων μᾶλλον ἑτέρας ἀδόκητός τε ἐπέπεσεν αὕτη καὶ
                        δεινή.</p>
                </div>
                <div
                    n="30"
                    type="chapter">
                    <p>οἱ δὲ θηβαῖοι αἰσθόμενοι ἐβοήθουν, καὶ καταλαβόντες προκεχωρηκότας ἤδη τοὺς
                        θρᾷκας οὐ πολὺ τήν τε λείαν ἀφείλοντο καὶ αὐτοὺς φοβήσαντες καταδιώκουσιν
                        ἐπὶ τὸν εὔριπον καὶ τὴν θάλασσαν, οὗ αὐτοῖς τὰ πλοῖα ἃ ἤγαγεν ὥρμει. καὶ
                        ἀποκτείνουσιν αὐτῶν ἐν τῇ ἐσβάσει τοὺς πλείστους οὔτε ἐπισταμένους νεῖν τῶν
                        τε ἐν τοῖς πλοίοις, ὡς ἑώρων τὰ ἐν τῇ γῇ, ὁρμισάντων ἔξω τοξεύματος τὰ
                        πλοῖα, ἐπεὶ ἔν γε τῇ ἄλλῃ ἀναχωρήσει οὐκ ἀτόπως οἱ θρᾷκες πρὸς τὸ τῶν
                        θηβαίων ἱππικόν, ὅπερ πρῶτον προσέκειτο, προεκθέοντές τε καὶ ξυστρεφόμενοι
                        ἐν ἐπιχωρίῳ τάξει τὴν φυλακὴν ἐποιοῦντο, καὶ ὀλίγοι αὐτῶν ἐν τούτῳ
                        διεφθάρησαν. μέρος δέ τι καὶ ἐν τῇ πόλει αὐτῇ δι᾽ ἁρπαγὴν ἐγκαταληφθὲν
                        ἀπώλετο. οἱ δὲ ξύμπαντες τῶν θρᾳκῶν πεντήκοντα καὶ διακόσιοι ἀπὸ τριακοσίων
                        καὶ χιλίων ἀπέθανον. διέφθειραν δὲ καὶ τῶν θηβαίων καὶ τῶν ἄλλων οἳ
                        ξυνεβοήθησαν ἐς εἴκοσι μάλιστα ἱππέας τε καὶ ὁπλίτας ὁμοῦ καὶ θηβαίων τῶν
                        βοιωταρχῶν σκιρφώνδαν· τῶν δὲ μυκαλησσίων μέρος τι ἀπανηλώθη. τὰ μὲν κατὰ
                        τὴν μυκαλησσὸν πάθει χρησαμένην οὐδενὸς ὡς ἐπὶ μεγέθει τῶν κατὰ τὸν πόλεμον
                        ἧσσον ὀλοφύρασθαι ἀξίῳ τοιαῦτα ξυνέβη.</p>
                </div>
                <div
                    n="31"
                    type="chapter">
                    <p>ὁ δὲ δημοσθένης τότε ἀποπλέων ἐπὶ τῆς κερκύρας μετὰ τὴν ἐκ τῆς λακωνικῆς
                        τείχισιν, ὁλκάδα ὁρμοῦσαν ἐν φειᾷ τῇ ἠλείων εὑρών, ἐν ᾗ οἱ κορίνθιοι ὁπλῖται
                        ἐς τὴν σικελίαν ἔμελλον περαιοῦσθαι, αὐτὴν μὲν διαφθείρει, οἱ δ᾽ ἄνδρες
                        ἀποφυγόντες ὕστερον λαβόντες ἄλλην ἔπλεον. καὶ μετὰ τοῦτο ἀφικόμενος ὁ
                        δημοσθένης ἐς τὴν ζάκυνθον καὶ κεφαλληνίαν ὁπλίτας τε παρέλαβε καὶ ἐκ τῆς
                        ναυπάκτου τῶν μεσσηνίων μετεπέμψατο καὶ ἐς τὴν ἀντιπέρας ἤπειρον τῆς
                        ἀκαρνανίας διέβη, ἐς ἀλύζιάν τε καὶ ἀνακτόριον, ὃ αὐτοὶ εἶχον. ὄντι δ᾽ αὐτῷ
                        περὶ ταῦτα ὁ εὐρυμέδων ἀπαντᾷ ἐκ τῆς σικελίας ἀποπλέων, ὃς τότε τοῦ χειμῶνος
                        τὰ χρήματα ἄγων τῇ στρατιᾷ ἀπεπέμφθη, καὶ ἀγγέλλει τά τε ἄλλα καὶ ὅτι
                        πύθοιτο κατὰ πλοῦν ἤδη ὢν τὸ πλημμύριον ὑπὸ τῶν συρακοσίων ἑαλωκός.
                        ἀφικνεῖται δὲ καὶ κόνων παρ᾽ αὐτούς, ὃς ἦρχε ναυπάκτου, ἀγγέλλων ὅτι αἱ
                        πέντε καὶ εἴκοσι νῆες τῶν κορινθίων αἱ σφίσιν ἀνθορμοῦσαι οὔτε καταλύουσι
                        τὸν πόλεμον ναυμαχεῖν τε μέλλουσιν· πέμπειν οὖν ἐκέλευεν αὐτοὺς ναῦς, ὡς οὐχ
                        ἱκανὰς οὔσας δυοῖν δεούσας εἴκοσι τὰς ἑαυτῶν πρὸς τὰς ἐκείνων πέντε καὶ
                        εἴκοσι ναυμαχεῖν. τῷ μὲν οὖν κόνωνι δέκα ναῦς ὁ δημοσθένης καὶ ὁ εὐρυμέδων
                        τὰς ἄριστα σφίσι πλεούσας ἀφ᾽ ὧν αὐτοὶ εἶχον ξυμπέμπουσι πρὸς τὰς ἐν τῇ
                        ναυπάκτῳ· αὐτοὶ δὲ τὰ περὶ τῆς στρατιᾶς τὸν ξύλλογον ἡτοιμάζοντο, εὐρυμέδων
                        μὲν ἐς τὴν κέρκυραν πλεύσας καὶ πέντε καὶ δέκα τε ναῦς πληροῦν κελεύσας
                        αὐτοὺς καὶ ὁπλίτας καταλεγόμενος<add>ξυνῆρχε γὰρ ἤδη δημοσθένει
                            ἀποτραπόμενος, ὥσπερ καὶ ᾑρέθη</add>, δημοσθένης δ᾽ ἐκ τῶν περὶ τὴν
                        ἀκαρνανίαν χωρίων σφενδονήτας τε καὶ ἀκοντιστὰς ξυναγείρων.</p>
                </div>
                <div
                    n="32"
                    type="chapter">
                    <p>οἱ δ᾽ ἐκ τῶν συρακουσῶν τότε μετὰ τὴν τοῦ πλημμυρίου ἅλωσιν πρέσβεις
                        οἰχόμενοι ἐς τὰς πόλεις ἐπειδὴ ἔπεισάν τε καὶ ξυναγείραντες ἔμελλον ἄξειν
                        τὸν στρατόν, ὁ νικίας προπυθόμενος πέμπει ἐς τῶν σικελῶν τοὺς τὴν διόδον
                        ἔχοντας καὶ σφίσι ξυμμάχους, κεντόριπάς τε καὶ ἀλικυαίους καὶ ἄλλους, ὅπως
                        μὴ διαφρήσωσι τοὺς πολεμίους, ἀλλὰ ξυστραφέντες κωλύσωσι διελθεῖν· ἄλλῃ γὰρ
                        αὐτοὺς οὐδὲ πειράσειν· ἀκραγαντῖνοι γὰρ οὐκ ἐδίδοσαν διὰ τῆς ἑαυτῶν ὁδόν.
                        πορευομένων δ᾽ ἤδη τῶν σικελιωτῶν οἱ σικελοί, καθάπερ ἐδέοντο οἱ ἀθηναῖοι,
                        ἐνέδραν τινὰ τριχῇ ποιησάμενοι, ἀφυλάκτοις τε καὶ ἐξαίφνης ἐπιγενόμενοι
                        διέφθειραν ἐς ὀκτακοσίους μάλιστα καὶ τοὺς πρέσβεις πλὴν ἑνὸς τοῦ κορινθίου
                        πάντας· οὗτος δὲ τοὺς διαφυγόντας ἐς πεντακοσίους καὶ χιλίους ἐκόμισεν ἐς
                        τὰς συρακούσας.</p>
                </div>
                <div
                    n="33"
                    type="chapter">
                    <p>καὶ περὶ τὰς αὐτὰς ἡμέρας καὶ οἱ καμαριναῖοι ἀφικνοῦνται αὐτοῖς βοηθοῦντες,
                        πεντακόσιοι μὲν ὁπλῖται, τριακόσιοι δὲ ἀκοντισταὶ καὶ τοξόται τριακόσιοι.
                        ἔπεμψαν δὲ καὶ οἱ γελῷοι ναυτικόν τε ἐς πέντε ναῦς καὶ ἀκοντιστὰς
                        τετρακοσίους καὶ ἱππέας διακοσίους. σχεδὸν γάρ τι ἤδη πᾶσα ἡ σικελία πλὴν
                            ἀκραγαντίνων<add>οὗτοι δ᾽ οὐδὲ μεθ᾽ ἑτέρων ἦσαν</add>, οἱ δ᾽ ἄλλοι ἐπὶ
                        τοὺς ἀθηναίους μετὰ τῶν συρακοσίων οἱ πρότερον περιορώμενοι ξυστάντες
                        ἐβοήθουν.</p>
                    <p>καὶ οἱ μὲν συρακόσιοι, ὡς αὐτοῖς τὸ ἐν τοῖς σικελοῖς πάθος ἐγένετο, ἐπέσχον
                        τὸ εὐθέως τοῖς ἀθηναίοις ἐπιχειρεῖν· ὁ δὲ δημοσθένης καὶ εὐρυμέδων, ἑτοίμης
                        ἤδη τῆς στρατιᾶς οὔσης ἔκ τε τῆς κερκύρας καὶ ἀπὸ τῆς ἠπείρου, ἐπεραιώθησαν
                        ξυμπάσῃ τῇ στρατιᾷ τὸν ἰόνιον ἐπ᾽ ἄκραν ἰαπυγίαν· καὶ ὁρμηθέντες αὐτόθεν
                        κατίσχουσιν ἐς τὰς χοιράδας νήσους ἰαπυγίας, καὶ ἀκοντιστάς τέ τινας τῶν
                        ἰαπύγων πεντήκοντα καὶ ἑκατὸν τοῦ μεσσαπίου ἔθνους ἀναβιβάζονται ἐπὶ τὰς
                        ναῦς, καὶ τῷ ἄρτᾳ, ὅσπερ καὶ τοὺς ἀκοντιστὰς δυνάστης ὢν παρέσχετο αὐτοῖς,
                        ἀνανεωσάμενοί τινα παλαιὰν φιλίαν ἀφικνοῦνται ἐς μεταπόντιον τῆς ἰταλίας.
                        καὶ τοὺς μεταποντίους πείσαντες κατὰ τὸ ξυμμαχικὸν ἀκοντιστάς τε ξυμπέμπειν
                        τριακοσίους καὶ τριήρεις δύο καὶ ἀναλαβόντες ταῦτα παρέπλευσαν ἐς θουρίαν.
                        καὶ καταλαμβάνουσι νεωστὶ στάσει τοὺς τῶν ἀθηναίων ἐναντίους ἐκπεπτωκότας·
                        καὶ βουλόμενοι τὴν στρατιὰν αὐτόθι πᾶσαν ἁθροίσαντες εἴ τις ὑπελέλειπτο
                        ἐξετάσαι, καὶ τοὺς θουρίους πεῖσαι σφίσι ξυστρατεύειν τε ὡς προθυμότατα καί,
                        ἐπειδήπερ ἐν τούτῳ τύχης εἰσί, τοὺς αὐτοὺς ἐχθροὺς καὶ φίλους τοῖς ἀθηναίοις
                        νομίζειν, περιέμενον ἐν τῇ θουρίᾳ καὶ ἔπρασσον ταῦτα.</p>
                </div>
                <div
                    n="34"
                    type="chapter">
                    <p>οἱ δὲ πελοποννήσιοι περὶ τὸν αὐτὸν χρόνον τοῦτον οἱ ἐν ταῖς πέντε καὶ εἴκοσι
                        ναυσίν, οἵπερ τῶν ὁλκάδων ἕνεκα τῆς ἐς σικελίαν κομιδῆς ἀνθώρμουν πρὸς τὰς
                        ἐν ναυπάκτῳ ναῦς, παρασκευασάμενοι ὡς ἐπὶ ναυμαχίᾳ καὶ προσπληρώσαντες ἔτι
                        ναῦς ὥστε ὀλίγῳ ἐλάσσους εἶναι αὐτοῖς τῶν ἀττικῶν νεῶν, ὁρμίζονται κατὰ
                        ἐρινεὸν τῆς ἀχαΐας ἐν τῇ ῥυπικῇ. καὶ αὐτοῖς τοῦ χωρίου μηνοειδοῦς ὄντος ἐφ᾽
                        ᾧ ὥρμουν, ὁ μὲν πεζὸς ἑκατέρωθεν προσβεβοηθηκὼς τῶν τε κορινθίων καὶ τῶν
                        αὐτόθεν ξυμμάχων ἐπὶ ταῖς προανεχούσαις ἄκραις παρετέτακτο, αἱ δὲ νῆες τὸ
                        μεταξὺ εἶχον ἐμφάρξασαι· ἦρχε δὲ τοῦ ναυτικοῦ πολυάνθης κορίνθιος. οἱ δ᾽
                        ἀθηναῖοι ἐκ τῆς ναυπάκτου τριάκοντα ναυσὶ καὶ τρισίν<add>ἦρχε δὲ αὐτῶν
                            δίφιλος</add>ἐπέπλευσαν αὐτοῖς. καὶ οἱ κορίνθιοι τὸ μὲν πρῶτον ἡσύχαζον,
                        ἔπειτα ἀρθέντος αὐτοῖς τοῦ σημείου, ἐπεὶ καιρὸς ἐδόκει εἶναι, ὥρμησαν ἐπὶ
                        τοὺς ἀθηναίους καὶ ἐναυμάχουν. καὶ χρόνον ἀντεῖχον πολὺν ἀλλήλοις. καὶ τῶν
                        μὲν κορινθίων τρεῖς νῆες διαφθείρονται, τῶν δ᾽ ἀθηναίων κατέδυ μὲν οὐδεμία
                        ἁπλῶς, ἑπτὰ δέ τινες ἄπλοι ἐγένοντο ἀντίπρῳροι ἐμβαλλόμεναι καὶ ἀναρραγεῖσαι
                        τὰς παρεξειρεσίας ὑπὸ τῶν κορινθίων νεῶν ἐπ᾽ αὐτὸ τοῦτο παχυτέρας τὰς
                        ἐπωτίδας ἐχουσῶν. ναυμαχήσαντες δὲ ἀντίπαλα μὲν καὶ ὡς αὐτοὺς ἑκατέρους
                        ἀξιοῦν νικᾶν, ὅμως δὲ τῶν ναυαγίων κρατησάντων τῶν ἀθηναίων διά τε τὴν τοῦ
                        ἀνέμου ἄπωσιν αὐτῶν ἐς τὸ πέλαγος καὶ διὰ τὴν τῶν κορινθίων οὐκέτι
                        ἐπαναγωγήν, διεκρίθησαν ἀπ᾽ ἀλλήλων, καὶ δίωξις οὐδεμία ἐγένετο, οὐδ᾽ ἄνδρες
                        οὐδετέρων ἑάλωσαν· οἱ μὲν γὰρ κορίνθιοι καὶ πελοποννήσιοι πρὸς τῇ γῇ
                        ναυμαχοῦντες ῥᾳδίως διεσῴζοντο, τῶν δὲ ἀθηναίων οὐδεμία κατέδυ ναῦς.
                        ἀποπλευσάντων δὲ τῶν ἀθηναίων ἐς τὴν ναύπακτον οἱ κορίνθιοι εὐθὺς τροπαῖον
                        ἔστησαν ὡς νικῶντες, ὅτι πλείους τῶν ἐναντίων ναῦς ἄπλους ἐποίησαν καὶ
                        νομίσαντες αὐτοὶ οὐχ ἡσσᾶσθαι δι᾽ ὅπερ οὐδ᾽ οἱ ἕτεροι νικᾶν· οἵ τε γὰρ
                        κορίνθιοι ἡγήσαντο κρατεῖν εἰ μὴ καὶ πολὺ ἐκρατοῦντο, οἵ τ᾽ ἀθηναῖοι
                        ἐνόμιζον ἡσσᾶσθαι ὅτι οὐ πολὺ ἐνίκων. ἀποπλευσάντων δὲ τῶν πελοποννησίων καὶ
                        τοῦ πεζοῦ διαλυθέντος οἱ ἀθηναῖοι ἔστησαν τροπαῖον καὶ αὐτοὶ ἐν τῇ ἀχαΐᾳ ὡς
                        νικήσαντες, ἀπέχον τοῦ ἐρινεοῦ, ἐν ᾧ οἱ κορίνθιοι ὥρμουν, ὡς εἴκοσι
                        σταδίους. καὶ ἡ μὲν ναυμαχία οὕτως ἐτελεύτα.</p>
                </div>
                <div
                    n="35"
                    type="chapter">
                    <p>ὁ δὲ δημοσθένης καὶ εὐρυμέδων, ἐπειδὴ ξυστρατεύειν αὐτοῖς οἱ θούριοι
                        παρεσκευάσθησαν ἑπτακοσίοις μὲν ὁπλίταις, τριακοσίοις δὲ ἀκοντισταῖς, τὰς
                        μὲν ναῦς παραπλεῖν ἐκέλευον ἐπὶ τῆς κροτωνιάτιδος, αὐτοὶ δὲ τὸν πεζὸν πάντα
                        ἐξετάσαντες πρῶτον ἐπὶ τῷ συβάρει ποταμῷ ἦγον διὰ τῆς θουριάδος γῆς. καὶ ὡς
                        ἐγένοντο ἐπὶ τῷ ὑλίᾳ ποταμῷ καὶ αὐτοῖς οἱ κροτωνιᾶται προσπέμψαντες εἶπον
                        οὐκ ἂν σφίσι βουλομένοις εἶναι διὰ τῆς γῆς σφῶν τὸν στρατὸν ἰέναι,
                        ἐπικαταβάντες ηὐλίσαντο πρὸς τὴν θάλασσαν καὶ τὴν ἐκβολὴν τοῦ ὑλίου· καὶ αἱ
                        νῆες αὐτοῖς ἐς τὸ αὐτὸ ἀπήντων. τῇ δ᾽ ὑστεραίᾳ ἀναβιβασάμενοι παρέπλεον,
                        ἴσχοντες πρὸς ταῖς πόλεσι πλὴν λοκρῶν, ἕως ἀφίκοντο ἐπὶ πέτραν τῆς
                        ῥηγίνης.</p>
                </div>
                <div
                    n="36"
                    type="chapter">
                    <p>οἱ δὲ συρακόσιοι ἐν τούτῳ πυνθανόμενοι αὐτῶν τὸν ἐπίπλουν αὖθις ταῖς ναυσὶν
                        ἀποπειρᾶσαι ἐβούλοντο καὶ τῇ ἄλλῃ παρασκευῇ τοῦ πεζοῦ, ἥνπερ ἐπ᾽ αὐτὸ τοῦτο
                        πρὶν ἐλθεῖν αὐτοὺς φθάσαι βουλόμενοι ξυνέλεγον. παρεσκευάσαντο δὲ τό τε ἄλλο
                        ναυτικὸν ὡς ἐκ τῆς προτέρας ναυμαχίας τι πλέον ἐνεῖδον σχήσοντες, καὶ τὰς
                        πρῴρας τῶν νεῶν ξυντεμόντες ἐς ἔλασσον στεριφωτέρας ἐποίησαν, καὶ τὰς
                        ἐπωτίδας ἐπέθεσαν ταῖς πρῴραις παχείας, καὶ ἀντηρίδας ἀπ᾽ αὐτῶν ὑπέτειναν
                        πρὸς τοὺς τοίχους ὡς ἐπὶ ἓξ πήχεις ἐντός τε καὶ ἔξωθεν· ᾧπερ τρόπῳ καὶ οἱ
                        κορίνθιοι πρὸς τὰς ἐν τῇ ναυπάκτῳ ναῦς ἐπισκευασάμενοι πρῴραθεν ἐναυμάχουν.
                        ἐνόμισαν γὰρ οἱ συρακόσιοι πρὸς τὰς τῶν ἀθηναίων ναῦς οὐχ ὁμοίως
                        ἀντινεναυπηγημένας, ἀλλὰ λεπτὰ τὰ πρῴραθεν ἐχούσας διὰ τὸ μὴ ἀντιπρῴροις
                        μᾶλλον αὐτοὺς ἢ ἐκ περίπλου ταῖς ἐμβολαῖς χρῆσθαι, οὐκ ἔλασσον σχήσειν, καὶ
                        τὴν ἐν τῷ μεγάλῳ λιμένι ναυμαχίαν, οὐκ ἐν πολλῷ πολλαῖς ναυσὶν οὖσαν, πρὸς
                        ἑαυτῶν ἔσεσθαι· ἀντιπρῴροις γὰρ ταῖς ἐμβολαῖς χρώμενοι ἀναρρήξειν τὰ
                        πρῴραθεν αὐτοῖς, στερίφοις καὶ παχέσι πρὸς κοῖλα καὶ ἀσθενῆ παίοντες τοῖς
                        ἐμβόλοις. τοῖς δὲ ἀθηναίοις οὐκ ἔσεσθαι σφῶν ἐν στενοχωρίᾳ οὔτε περίπλουν
                        οὔτε διέκπλουν, ᾧπερ τῆς τέχνης μάλιστα ἐπίστευον· αὐτοὶ γὰρ κατὰ τὸ δυνατὸν
                        τὸ μὲν οὐ δώσειν διεκπλεῖν, τὸ δὲ τὴν στενοχωρίαν κωλύσειν ὥστε μὴ
                        περιπλεῖν. τῇ τε πρότερον ἀμαθίᾳ τῶν κυβερνητῶν δοκούσῃ εἶναι, τὸ ἀντίπρῳρον
                        ξυγκροῦσαι, μάλιστ᾽ ἂν αὐτοὶ χρήσασθαι· πλεῖστον γὰρ ἐν αὐτῷ σχήσειν· τὴν
                        γὰρ ἀνάκρουσιν οὐκ ἔσεσθαι τοῖς ἀθηναίοις ἐξωθουμένοις ἄλλοσε ἢ ἐς τὴν γῆν,
                        καὶ ταύτην δι᾽ ὀλίγου καὶ ἐς ὀλίγον, κατ᾽ αὐτὸ τὸ στρατόπεδον τὸ ἑαυτῶν· τοῦ
                        δ᾽ ἄλλου λιμένος αὐτοὶ κρατήσειν, καὶ ξυμφερομένους αὐτούς, ἤν πῃ βιάζωνται,
                        ἐς ὀλίγον τε καὶ πάντας ἐς τὸ αὐτό, προσπίπτοντας ἀλλήλοις
                            ταράξεσθαι<add>ὅπερ καὶ ἔβλαπτε μάλιστα τοὺς ἀθηναίους ἐν ἁπάσαις ταῖς
                            ναυμαχίαις, οὐκ οὔσης αὐτοῖς ἐς πάντα τὸν λιμένα τῆς ἀνακρούσεως, ὥσπερ
                            τοῖς συρακοσίοις</add>· περιπλεῦσαι δὲ ἐς τὴν εὐρυχωρίαν, σφῶν ἐχόντων
                        τὴν ἐπίπλευσιν ἀπὸ τοῦ πελάγους τε καὶ ἀνάκρουσιν, οὐ δυνήσεσθαι αὐτούς,
                        ἄλλως τε καὶ τοῦ πλημμυρίου πολεμίου τε αὐτοῖς ἐσομένου καὶ τοῦ στόματος οὐ
                        μεγάλου ὄντος τοῦ λιμένος.</p>
                </div>
                <div
                    n="37"
                    type="chapter">
                    <p>τοιαῦτα οἱ συρακόσιοι πρὸς τὴν ἑαυτῶν ἐπιστήμην τε καὶ δύναμιν ἐπινοήσαντες
                        καὶ ἅμα τεθαρσηκότες μᾶλλον ἤδη ἀπὸ τῆς προτέρας ναυμαχίας, ἐπεχείρουν τῷ τε
                        πεζῷ ἅμα καὶ ταῖς ναυσίν. καὶ τὸν μὲν πεζὸν ὀλίγῳ πρότερον τὸν ἐκ τῆς πόλεως
                        γύλιππος προεξαγαγὼν προσῆγε τῷ τείχει τῶν ἀθηναίων, καθ᾽ ὅσον πρὸς τὴν
                        πόλιν αὐτοῦ ἑώρα· καὶ οἱ ἀπὸ τοῦ ὀλυμπιείου, οἵ τε ὁπλῖται ὅσοι ἐκεῖ ἦσαν
                        καὶ οἱ ἱππῆς καὶ ἡ γυμνητεία τῶν συρακοσίων ἐκ τοῦ ἐπὶ θάτερα προσῄει τῷ
                        τείχει· αἱ δὲ νῆες μετὰ τοῦτο εὐθὺς ἐπεξέπλεον τῶν συρακοσίων καὶ ξυμμάχων.
                        καὶ οἱ ἀθηναῖοι τὸ πρῶτον αὐτοὺς οἰόμενοι τῷ πεζῷ μόνῳ πειράσειν, ὁρῶντες δὲ
                        καὶ τὰς ναῦς ἐπιφερομένας ἄφνω, ἐθορυβοῦντο, καὶ οἱ μὲν ἐπὶ τὰ τείχη καὶ πρὸ
                        τῶν τειχῶν τοῖς προσιοῦσιν ἀντιπαρετάσσοντο, οἱ δὲ πρὸς τοὺς ἀπὸ τοῦ
                        ὀλυμπιείου καὶ τῶν ἔξω κατὰ τάχος χωροῦντας ἱππέας τε πολλοὺς καὶ ἀκοντιστὰς
                        ἀντεπεξῇσαν, ἄλλοι δὲ τὰς ναῦς ἐπλήρουν καὶ ἅμα ἐπὶ τὸν αἰγιαλὸν
                        παρεβοήθουν, καὶ ἐπειδὴ πλήρεις ἦσαν, ἀντανῆγον πέντε καὶ ἑβδομήκοντα ναῦς·
                        καὶ τῶν συρακοσίων ἦσαν ὀγδοήκοντα μάλιστα. τῆς δὲ ἡμέρας ἐπὶ πολὺ
                        προσπλέοντες καὶ ἀνακρουόμενοι καὶ πειράσαντες ἀλλήλων καὶ οὐδέτεροι
                        δυνάμενοι ἄξιόν τι λόγου παραλαβεῖν, εἰ μὴ ναῦν μίαν ἢ δύο τῶν ἀθηναίων οἱ
                        συρακόσιοι καταδύσαντες, διεκρίθησαν· καὶ ὁ πεζὸς ἅμα ἀπὸ τῶν τειχῶν
                        ἀπῆλθεν.</p>
                </div>
                <div
                    n="38"
                    type="chapter">
                    <p>τῇ δ᾽ ὑστεραίᾳ οἱ μὲν συρακόσιοι ἡσύχαζον, οὐδὲν δηλοῦντες ὁποῖόν τι τὸ
                        μέλλον ποιήσουσιν· ὁ δὲ νικίας ἰδὼν ἀντίπαλα τὰ τῆς ναυμαχίας γενόμενα καὶ
                        ἐλπίζων αὐτοὺς αὖθις ἐπιχειρήσειν τούς τε τριηράρχους ἠνάγκαζεν ἐπισκευάζειν
                        τὰς ναῦς, εἴ τίς τι ἐπεπονήκει, καὶ ὁλκάδας προώρμισε πρὸ τοῦ σφετέρου
                        σταυρώματος, ὃ αὐτοῖς πρὸ τῶν νεῶν ἀντὶ λιμένος κλῃστοῦ ἐν τῇ θαλάσσῃ
                        ἐπεπήγει. διαλειπούσας δὲ τὰς ὁλκάδας ὅσον δύο πλέθρα ἀπ᾽ ἀλλήλων
                        κατέστησεν, ὅπως, εἴ τις βιάζοιτο ναῦς, εἴη κατάφευξις ἀσφαλὴς καὶ πάλιν
                        καθ᾽ ἡσυχίαν ἔκπλους. παρασκευαζόμενοι δὲ ταῦτα ὅλην τὴν ἡμέραν διετέλεσαν
                        οἱ ἀθηναῖοι μέχρι νυκτός.</p>
                </div>
                <div
                    n="39"
                    type="chapter">
                    <p>τῇ δ᾽ ὑστεραίᾳ οἱ συρακόσιοι τῆς μὲν ὥρας πρωίτερον, τῇ δ᾽ ἐπιχειρήσει τῇ
                        αὐτῇ τοῦ τε πεζοῦ καὶ τοῦ ναυτικοῦ προσέμισγον τοῖς ἀθηναίοις, καὶ
                        ἀντικαταστάντες ταῖς ναυσὶ τὸν αὐτὸν τρόπον αὖθις ἐπὶ πολὺ διῆγον τῆς ἡμέρας
                        πειρώμενοι ἀλλήλων, πρὶν δὴ ἀρίστων ὁ πυρρίχου κορίνθιος, ἄριστος ὢν
                        κυβερνήτης τῶν μετὰ συρακοσίων, πείθει τοὺς σφετέρους τοῦ ναυτικοῦ ἄρχοντας,
                        πέμψαντας ὡς τοὺς ἐν τῇ πόλει ἐπιμελομένους, κελεύειν ὅτι τάχιστα τὴν ἀγορὰν
                        τῶν πωλουμένων παρὰ τὴν θάλασσαν μεταστῆσαι κομίσαντας, καὶ ὅσα τις ἔχει
                        ἐδώδιμα, πάντας ἐκεῖσε φέροντας ἀναγκάσαι πωλεῖν, ὅπως αὐτοῖς ἐκβιβάσαντες
                        τοὺς ναύτας εὐθὺς παρὰ τὰς ναῦς ἀριστοποιήσωνται, καὶ δι᾽ ὀλίγου αὖθις καὶ
                        αὐθημερὸν ἀπροσδοκήτοις τοῖς ἀθηναίοις ἐπιχειρῶσιν.</p>
                </div>
                <div
                    n="40"
                    type="chapter">
                    <p>καὶ οἱ μὲν πεισθέντες ἔπεμψαν ἄγγελον, καὶ ἡ ἀγορὰ παρεσκευάσθη, καὶ οἱ
                        συρακόσιοι ἐξαίφνης πρύμναν κρουσάμενοι πάλιν πρὸς τὴν πόλιν ἔπλευσαν καὶ
                        εὐθὺς ἐκβάντες αὐτοῦ ἄριστον ἐποιοῦντο· οἱ δ᾽ ἀθηναῖοι νομίσαντες αὐτοὺς ὡς
                        ἡσσημένους σφῶν πρὸς τὴν πόλιν ἀνακρούσασθαι, καθ᾽ ἡσυχίαν ἐκβάντες τά τε
                        ἄλλα διεπράσσοντο καὶ τὰ ἀμφὶ τὸ ἄριστον ὡς τῆς γε ἡμέρας ταύτης οὐκέτι
                        οἰόμενοι ἂν ναυμαχῆσαι. ἐξαίφνης δὲ οἱ συρακόσιοι πληρώσαντες τὰς ναῦς
                        ἐπέπλεον αὖθις· οἱ δὲ διὰ πολλοῦ θορύβου καὶ ἄσιτοι οἱ πλείους οὐδενὶ κόσμῳ
                        ἐσβάντες μόλις ποτὲ ἀντανήγοντο. καὶ χρόνον μέν τινα ἀπέσχοντο ἀλλήλων
                        φυλασσόμενοι· ἔπειτα οὐκ ἐδόκει τοῖς ἀθηναίοις ὑπὸ σφῶν αὐτῶν διαμέλλοντας
                        κόπῳ ἁλίσκεσθαι, ἀλλ᾽ ἐπιχειρεῖν ὅτι τάχιστα, καὶ ἐπιφερόμενοι ἐκ
                        παρακελεύσεως ἐναυμάχουν. οἱ δὲ συρακόσιοι δεξάμενοι καὶ
                        ταῖς<add>τε</add>ναυσὶν ἀντιπρῴροις χρώμενοι, ὥσπερ διενοήθησαν, τῶν ἐμβόλων
                        τῇ παρασκευῇ ἀνερρήγνυσαν τὰς τῶν ἀθηναίων ναῦς ἐπὶ πολὺ τῆς παρεξειρεσίας,
                        καὶ οἱ ἀπὸ τῶν καταστρωμάτων αὐτοῖς ἀκοντίζοντες μεγάλα ἔβλαπτον τοὺς
                        ἀθηναίους, πολὺ δ᾽ ἔτι μείζω οἱ ἐν τοῖς λεπτοῖς πλοίοις περιπλέοντες τῶν
                        συρακοσίων καὶ ἔς τε τοὺς ταρσοὺς ὑποπίπτοντες τῶν πολεμίων νεῶν καὶ ἐς τὰ
                        πλάγια παραπλέοντες καὶ ἐξ αὐτῶν ἐς τοὺς ναύτας ἀκοντίζοντες.</p>
                </div>
                <div
                    n="41"
                    type="chapter">
                    <p>τέλος δὲ τούτῳ τῷ τρόπῳ κατὰ κράτος ναυμαχοῦντες οἱ συρακόσιοι ἐνίκησαν, καὶ
                        οἱ ἀθηναῖοι τραπόμενοι διὰ τῶν ὁλκάδων τὴν κατάφευξιν ἐποιοῦντο ἐς τὸν
                        ἑαυτῶν ὅρμον. αἱ δὲ τῶν συρακοσίων νῆες μέχρι μὲν τῶν ὁλκάδων ἐπεδίωκον·
                        ἔπειτα αὐτοὺς αἱ κεραῖαι ὑπὲρ τῶν ἔσπλων αἱ ἀπὸ τῶν ὁλκάδων δελφινοφόροι
                        ἠρμέναι ἐκώλυον. δύο δὲ νῆες τῶν συρακοσίων ἐπαιρόμεναι τῇ νίκῃ προσέμειξαν
                        αὐτῶν ἐγγὺς καὶ διεφθάρησαν, καὶ ἡ ἑτέρα αὐτοῖς ἀνδράσιν ἑάλω. καταδύσαντες
                        δ᾽ οἱ συρακόσιοι τῶν ἀθηναίων ἑπτὰ ναῦς καὶ κατατραυματίσαντες πολλὰς ἄνδρας
                        τε τοὺς μὲν πολλοὺς ζωγρήσαντες, τοὺς δὲ ἀποκτείναντες ἀπεχώρησαν, καὶ
                        τροπαῖά τε ἀμφοτέρων τῶν ναυμαχιῶν ἔστησαν, καὶ τὴν ἐλπίδα ἤδη ἐχυρὰν εἶχον
                        ταῖς μὲν ναυσὶ καὶ πολὺ κρείσσους εἶναι, ἐδόκουν δὲ καὶ τὸν πεζὸν
                        χειρώσεσθαι.</p>
                </div>
                <div
                    n="42"
                    type="chapter">
                    <p>καὶ οἱ μὲν ὡς ἐπιθησόμενοι κατ᾽ ἀμφότερα παρεσκευάζοντο αὖθις, ἐν τούτῳ δὲ
                        δημοσθένης καὶ εὐρυμέδων ἔχοντες τὴν ἀπὸ τῶν ἀθηνῶν βοήθειαν παραγίγνονται,
                        ναῦς τε τρεῖς καὶ ἑβδομήκοντα μάλιστα ξὺν ταῖς ξενικαῖς καὶ ὁπλίτας περὶ
                        πεντακισχιλίους ἑαυτῶν τε καὶ τῶν ξυμμάχων, ἀκοντιστάς τε βαρβάρους καὶ
                        ἕλληνας οὐκ ὀλίγους, καὶ σφενδονήτας καὶ τοξότας καὶ τὴν ἄλλην παρασκευὴν
                        ἱκανήν. καὶ τοῖς μὲν συρακοσίοις καὶ ξυμμάχοις κατάπληξις ἐν τῷ αὐτίκα οὐκ
                        ὀλίγη ἐγένετο, εἰ πέρας μηδὲν ἔσται σφίσι τοῦ ἀπαλλαγῆναι τοῦ κινδύνου,
                        ὁρῶντες οὔτε διὰ τὴν δεκέλειαν τειχιζομένην οὐδὲν ἧσσον στρατὸν ἴσον καὶ
                        παραπλήσιον τῷ προτέρῳ ἐπεληλυθότα τήν τε τῶν ἀθηναίων δύναμιν πανταχόσε
                        πολλὴν φαινομένην· τῷ δὲ προτέρῳ στρατεύματι τῶν ἀθηναίων ὡς ἐκ κακῶν ῥώμη
                        τις ἐγεγένητο. ὁ δὲ δημοσθένης ἰδὼν ὡς εἶχε τὰ πράγματα καὶ νομίσας οὐχ οἷόν
                        τε εἶναι διατρίβειν οὐδὲ παθεῖν ὅπερ ὁ νικίας ἔπαθεν<add>ἀφικόμενος γὰρ τὸ
                            πρῶτον ὁ νικίας φοβερός, ὡς οὐκ εὐθὺς προσέκειτο ταῖς συρακούσαις, ἀλλ᾽
                            ἐν κατάνῃ διεχείμαζεν, ὑπερώφθη τε καὶ ἔφθασεν αὐτὸν ἐκ τῆς πελοποννήσου
                            στρατιᾷ ὁ γύλιππος ἀφικόμενος, ἣν οὐδ᾽ ἂν μετέπεμψαν οἱ συρακόσιοι, εἰ
                            ἐκεῖνος εὐθὺς ἐπέκειτο· ἱκανοὶ γὰρ αὐτοὶ οἰόμενοι εἶναι ἅμα τ᾽ ἂν ἔμαθον
                            ἥσσους ὄντες καὶ ἀποτετειχισμένοι ἂν ἦσαν, ὥστε μηδ᾽ εἰ μετέπεμψαν ἔτι
                            ὁμοίως ἂν αὐτοὺς ὠφελεῖν</add>, ταῦτα οὖν ἀνασκοπῶν ὁ δημοσθένης, καὶ
                        γιγνώσκων ὅτι καὶ αὐτὸς ἐν τῷ παρόντι τῇ πρώτῃ ἡμέρᾳ μάλιστα δεινότατός ἐστι
                        τοῖς ἐναντίοις, ἐβούλετο ὅτι τάχος ἀποχρήσασθαι τῇ παρούσῃ τοῦ στρατεύματος
                        ἐκπλήξει. καὶ ὁρῶν τὸ παρατείχισμα τῶν συρακοσίων, ᾧ ἐκώλυσαν περιτειχίσαι
                        σφᾶς τοὺς ἀθηναίους, ἁπλοῦν ὂν καί, εἰ κρατήσειέ τις τῶν τε ἐπιπολῶν τῆς
                        ἀναβάσεως καὶ αὖθις τοῦ ἐν αὐταῖς στρατοπέδου, ῥᾳδίως ἂν αὐτὸ
                            ληφθέν<add>οὐδὲ γὰρ ὑπομεῖναι ἂν σφᾶς οὐδένα</add>, ἠπείγετο ἐπιθέσθαι
                        τῇ πείρᾳ, καί οἱ ξυντομωτάτην ἡγεῖτο διαπολέμησιν· ἢ γὰρ κατορθώσας ἕξειν
                        συρακούσας, ἢ ἀπάξειν τὴν στρατιὰν καὶ οὐ τρίψεσθαι ἄλλως ἀθηναίους τε τοὺς
                        ξυστρατευομένους καὶ τὴν ξύμπασαν πόλιν.</p>
                    <p>πρῶτον μὲν οὖν τήν τε γῆν ἐξελθόντες τῶν συρακοσίων ἔτεμον οἱ ἀθηναῖοι περὶ
                        τὸν ἄναπον, καὶ τῷ στρατεύματι ἐπεκράτουν ὥσπερ τὸ πρῶτον, τῷ τε πεζῷ καὶ
                        ταῖς ναυσίν<add>οὐδὲ γὰρ καθ᾽ ἕτερα οἱ συρακόσιοι ἀντεπεξῇσαν ὅτι μὴ τοῖς
                            ἱππεῦσι καὶ ἀκοντισταῖς ἀπὸ τοῦ ὀλυμπιείου</add>·</p>
                </div>
                <div
                    n="43"
                    type="chapter">
                    <p>ἔπειτα μηχαναῖς ἔδοξε τῷ δημοσθένει πρότερον ἀποπειρᾶσαι τοῦ παρατειχίσματος.
                        ὡς δὲ αὐτῷ προσαγαγόντι κατεκαύθησάν τε ὑπὸ τῶν ἐναντίων ἀπὸ τοῦ τείχους
                        ἀμυνομένων αἱ μηχαναὶ καὶ τῇ ἄλλῃ στρατιᾷ πολλαχῇ προσβάλλοντες ἀπεκρούοντο,
                        οὐκέτι ἐδόκει διατρίβειν, ἀλλὰ πείσας τόν τε νικίαν καὶ τοὺς ἄλλους
                        ξυνάρχοντας, ὡς ἐπενόει, τὴν ἐπιχείρησιν τῶν ἐπιπολῶν ἐποιεῖτο. καὶ ἡμέρας
                        μὲν ἀδύνατα ἐδόκει εἶναι λαθεῖν προσελθόντας τε καὶ ἀναβάντας, παραγγείλας
                        δὲ πέντε ἡμερῶν σιτία καὶ τοὺς λιθολόγους καὶ τέκτονας πάντας λαβὼν καὶ
                        ἄλλην παρασκευὴν τοξευμάτων τε καὶ ὅσα ἔδει, ἢν κρατῶσι, τειχίζοντας ἔχειν,
                        αὐτὸς μὲν ἀπὸ πρώτου ὕπνου καὶ εὐρυμέδων καὶ μένανδρος ἀναλαβὼν τὴν πᾶσαν
                        στρατιὰν ἐχώρει πρὸς τὰς ἐπιπολάς, νικίας δὲ ἐν τοῖς τείχεσιν ὑπελέλειπτο.
                        καὶ ἐπειδὴ ἐγένοντο πρὸς αὐταῖς κατὰ τὸν εὐρύηλον, ᾗπερ καὶ ἡ προτέρα
                        στρατιὰ τὸ πρῶτον ἀνέβη, λανθάνουσί τε τοὺς φύλακας τῶν συρακοσίων, καὶ
                        προσβάντες τὸ τείχισμα ὃ ἦν αὐτόθι τῶν συρακοσίων αἱροῦσι καὶ ἄνδρας τῶν
                        φυλάκων ἀποκτείνουσιν. οἱ δὲ πλείους διαφυγόντες εὐθὺς πρὸς τὰ στρατόπεδα, ἃ
                        ἦν ἐπὶ τῶν ἐπιπολῶν τρία ἐν προτειχίσμασιν, ἓν μὲν τῶν συρακοσίων, ἓν δὲ τῶν
                        ἄλλων σικελιωτῶν, ἓν δὲ τῶν ξυμμάχων, ἀγγέλλουσι τὴν ἔφοδον καὶ τοῖς
                        ἑξακοσίοις τῶν συρακοσίων, οἳ καὶ πρῶτοι κατὰ τοῦτο τὸ μέρος τῶν ἐπιπολῶν
                        φύλακες ἦσαν, ἔφραζον. οἱ δ᾽ ἐβοήθουν τ᾽ εὐθύς, καὶ αὐτοῖς ὁ δημοσθένης καὶ
                        οἱ ἀθηναῖοι ἐντυχόντες ἀμυνομένους προθύμως ἔτρεψαν. καὶ αὐτοὶ μὲν εὐθὺς
                        ἐχώρουν ἐς τὸ πρόσθεν, ὅπως τῇ παρούσῃ ὁρμῇ τοῦ περαίνεσθαι ὧν ἕνεκα ἦλθον
                        μὴ βραδεῖς γένωνται· ἄλλοι δὲ ἀπὸ τῆς πρώτης τὸ παρατείχισμα τῶν συρακοσίων
                        οὐχ ὑπομενόντων τῶν φυλάκων ᾕρουν τε καὶ τὰς ἐπάλξεις ἀπέσυρον. οἱ δὲ
                        συρακόσιοι καὶ οἱ ξύμμαχοι καὶ ὁ γύλιππος καὶ οἱ μετ᾽ αὐτοῦ ἐβοήθουν ἐκ τῶν
                        προτειχισμάτων, καὶ ἀδοκήτου τοῦ τολμήματος σφίσιν ἐν νυκτὶ γενομένου
                        προσέβαλόν τε τοῖς ἀθηναίοις ἐκπεπληγμένοι καὶ βιασθέντες ὑπ᾽ αὐτῶν τὸ
                        πρῶτον ὑπεχώρησαν. προϊόντων δὲ τῶν ἀθηναίων ἐν ἀταξίᾳ μᾶλλον ἤδη ὡς
                        κεκρατηκότων καὶ βουλομένων διὰ παντὸς τοῦ μήπω μεμαχημένου τῶν ἐναντίων ὡς
                        τάχιστα διελθεῖν, ἵνα μὴ ἀνέντων σφῶν τῆς ἐφόδου αὖθις ξυστραφῶσιν, οἱ
                        βοιωτοὶ πρῶτοι αὐτοῖς ἀντέσχον καὶ προσβαλόντες ἔτρεψάν τε καὶ ἐς φυγὴν
                        κατέστησαν.</p>
                </div>
                <div
                    n="44"
                    type="chapter">
                    <p>καὶ ἐνταῦθα ἤδη ἐν πολλῇ ταραχῇ καὶ ἀπορίᾳ ἐγίγνοντο οἱ ἀθηναῖοι, ἣν οὐδὲ
                        πυθέσθαι ῥᾴδιον ἦν οὐδ᾽ ἀφ᾽ ἑτέρων ὅτῳ τρόπῳ ἕκαστα ξυνηνέχθη. ἐν μὲν γὰρ
                        ἡμέρᾳ σαφέστερα μέν, ὅμως δὲ οὐδὲ ταῦτα οἱ παραγενόμενοι πάντα πλὴν τὸ καθ᾽
                        ἑαυτὸν ἕκαστος μόλις οἶδεν· ἐν δὲ νυκτομαχίᾳ, ἣ μόνη δὴ στρατοπέδων μεγάλων
                        ἔν γε τῷδε τῷ πολέμῳ ἐγένετο, πῶς ἄν τις σαφῶς τι ᾔδει; ἦν μὲν γὰρ σελήνη
                        λαμπρά, ἑώρων δὲ οὕτως ἀλλήλους ὡς ἐν σελήνῃ εἰκὸς τὴν μὲν ὄψιν τοῦ σώματος
                        προορᾶν, τὴν δὲ γνῶσιν τοῦ οἰκείου ἀπιστεῖσθαι. ὁπλῖται δὲ ἀμφοτέρων οὐκ
                        ὀλίγοι ἐν στενοχωρίᾳ ἀνεστρέφοντο. καὶ τῶν ἀθηναίων οἱ μὲν ἤδη ἐνικῶντο, οἱ
                        δ᾽ ἔτι τῇ πρώτῃ ἐφόδῳ ἀήσσητοι ἐχώρουν. πολὺ δὲ καὶ τοῦ ἄλλου στρατεύματος
                        αὐτοῖς τὸ μὲν ἄρτι ἀνεβεβήκει, τὸ δ᾽ ἔτι προσανῄει, ὥστ᾽ οὐκ ἠπίσταντο πρὸς
                        ὅτι χρὴ χωρῆσαι. ἤδη γὰρ τὰ πρόσθεν τῆς τροπῆς γεγενημένης ἐτετάρακτο πάντα
                        καὶ χαλεπὰ ἦν ὑπὸ τῆς βοῆς διαγνῶναι. οἵ τε γὰρ συρακόσιοι καὶ οἱ ξύμμαχοι
                        ὡς κρατοῦντες παρεκελεύοντό τε κραυγῇ οὐκ ὀλίγῃ χρώμενοι, ἀδύνατον ὂν ἐν
                        νυκτὶ ἄλλῳ τῳ σημῆναι, καὶ ἅμα τοὺς προσφερομένους ἐδέχοντο· οἵ τε ἀθηναῖοι
                        ἐζήτουν τε σφᾶς αὐτοὺς καὶ πᾶν τὸ ἐξ ἐναντίας, καὶ εἰ φίλιον εἴη τῶν ἤδη
                        πάλιν φευγόντων, πολέμιον ἐνόμιζον, καὶ τοῖς ἐρωτήμασι τοῦ ξυνθήματος
                        πυκνοῖς χρώμενοι διὰ τὸ μὴ εἶναι ἄλλῳ τῳ γνωρίσαι σφίσι τε αὐτοῖς θόρυβον
                        πολὺν παρεῖχον ἅμα πάντες ἐρωτῶντες καὶ τοῖς πολεμίοις σαφὲς αὐτὸ
                        κατέστησαν· τὸ δ᾽ ἐκείνων οὐχ ὁμοίως ἠπίσταντο διὰ τὸ κρατοῦντας αὐτοὺς καὶ
                        μὴ διεσπασμένους ἧσσον ἀγνοεῖσθαι, ὥστ᾽ εἰ μὲν ἐντύχοιέν τισι κρείσσους
                        ὄντες τῶν πολεμίων, διέφευγον αὐτοὺς ἅτε ἐκείνων ἐπιστάμενοι τὸ ξύνθημα, εἰ
                        δ᾽ αὐτοὶ μὴ ἀποκρίνοιντο, διεφθείροντο. μέγιστον δὲ καὶ οὐχ ἥκιστα ἔβλαψε
                        καὶ ὁ παιανισμός· ἀπὸ γὰρ ἀμφοτέρων παραπλήσιος ὢν ἀπορίαν παρεῖχεν. οἵ τε
                        γὰρ ἀργεῖοι καὶ οἱ κερκυραῖοι καὶ ὅσον δωρικὸν μετ᾽ ἀθηναίων ἦν, ὁπότε
                        παιανίσειαν, φόβον παρεῖχε τοῖς ἀθηναίοις, οἵ τε πολέμιοι ὁμοίως. ὥστε τέλος
                        ξυμπεσόντες αὑτοῖς κατὰ πολλὰ τοῦ στρατοπέδου, ἐπεὶ ἅπαξ ἐταράχθησαν, φίλοι
                        τε φίλοις καὶ πολῖται πολίταις, οὐ μόνον ἐς φόβον κατέστησαν, ἀλλὰ καὶ ἐς
                        χεῖρας ἀλλήλοις ἐλθόντες μόλις ἀπελύοντο. καὶ διωκόμενοι κατά τε τῶν
                            κρημνῶν<add>οἱ</add>πολλοὶ ῥίπτοντες ἑαυτοὺς ἀπώλλυντο, στενῆς οὔσης τῆς
                        ἀπὸ τῶν ἐπιπολῶν πάλιν καταβάσεως, καὶ ἐπειδὴ ἐς τὸ ὁμαλὸν οἱ σῳζόμενοι
                        ἄνωθεν καταβαῖεν, οἱ μὲν πολλοὶ αὐτῶν καὶ ὅσοι ἦσαν τῶν προτέρων στρατιωτῶν
                        ἐμπειρίᾳ μᾶλλον τῆς χώρας ἐς τὸ στρατόπεδον διεφύγγανον, οἱ δὲ ὕστερον
                        ἥκοντες εἰσὶν οἳ διαμαρτόντες τῶν ὁδῶν κατὰ τὴν χώραν ἐπλανήθησαν· οὕς,
                        ἐπειδὴ ἡμέρα ἐγένετο, οἱ ἱππῆς τῶν συρακοσίων περιελάσαντες διέφθειραν.</p>
                </div>
                <div
                    n="45"
                    type="chapter">
                    <p>τῇ δ᾽ ὑστεραίᾳ οἱ μὲν συρακόσιοι δύο τροπαῖα ἔστησαν, ἐπί τε ταῖς ἐπιπολαῖς ᾗ
                        ἡ πρόσβασις καὶ κατὰ τὸ χωρίον ᾗ οἱ βοιωτοὶ πρῶτον ἀντέστησαν, οἱ δ᾽
                        ἀθηναῖοι τοὺς νεκροὺς ὑποσπόνδους ἐκομίσαντο. ἀπέθανον δὲ οὐκ ὀλίγοι αὐτῶν
                        τε καὶ τῶν ξυμμάχων, ὅπλα μέντοι ἔτι πλείω ἢ κατὰ τοὺς νεκροὺς ἐλήφθη· οἱ
                        γὰρ κατὰ τῶν κρημνῶν βιασθέντες ἅλλεσθαι ψιλοὶ<add>ἄνευ τῶν ἀσπίδων</add>οἱ
                        μὲν ἀπώλλυντο, οἱ δ᾽ ἐσώθησαν.</p>
                </div>
                <div
                    n="46"
                    type="chapter">
                    <p>μετὰ δὲ τοῦτο οἱ μὲν συρακόσιοι ὡς ἐπὶ ἀπροσδοκήτῳ εὐπραγίᾳ πάλιν αὖ
                        ἀναρρωσθέντες, ὥσπερ καὶ πρότερον, ἐς μὲν ἀκράγαντα στασιάζοντα πέντε καὶ
                        δέκα ναυσὶ σικανὸν ἀπέστειλαν, ὅπως ὑπαγάγοιτο τὴν πόλιν, εἰ δύναιτο·
                        γύλιππος δὲ κατὰ γῆν ἐς τὴν ἄλλην σικελίαν ᾤχετο αὖθις, ἄξων στρατιὰν ἔτι,
                        ὡς ἐν ἐλπίδι ὢν καὶ τὰ τείχη τῶν ἀθηναίων αἱρήσειν βίᾳ, ἐπειδὴ τὰ ἐν ταῖς
                        ἐπιπολαῖς οὕτω ξυνέβη.</p>
                </div>
                <div
                    n="47"
                    type="chapter">
                    <p>οἱ δὲ τῶν ἀθηναίων στρατηγοὶ ἐν τούτῳ ἐβουλεύοντο πρός τε τὴν γεγενημένην
                        ξυμφορὰν καὶ πρὸς τὴν παροῦσαν ἐν τῷ στρατοπέδῳ κατὰ πάντα ἀρρωστίαν. τοῖς
                        τε γὰρ ἐπιχειρήμασιν ἑώρων οὐ κατορθοῦντες καὶ τοὺς στρατιώτας ἀχθομένους τῇ
                        μονῇ· νόσῳ τε γὰρ ἐπιέζοντο κατ᾽ ἀμφότερα, τῆς τε ὥρας τοῦ ἐνιαυτοῦ ταύτης
                        οὔσης ἐν ᾗ ἀσθενοῦσιν ἄνθρωποι μάλιστα, καὶ τὸ χωρίον ἅμα ἐν ᾧ
                        ἐστρατοπεδεύοντο ἑλῶδες καὶ χαλεπὸν ἦν, τά τε ἄλλα ὅτι ἀνέλπιστα αὐτοῖς
                        ἐφαίνετο. τῷ οὖν δημοσθένει οὐκ ἐδόκει ἔτι χρῆναι μένειν, ἀλλ᾽ ἅπερ καὶ
                        διανοηθεὶς ἐς τὰς ἐπιπολὰς διεκινδύνευσεν, ἐπειδὴ ἔσφαλτο, ἀπιέναι ἐψηφίζετο
                        καὶ μὴ διατρίβειν, ἕως ἔτι τὸ πέλαγος οἷόν τε περαιοῦσθαι καὶ τοῦ
                        στρατεύματος ταῖς γοῦν ἐπελθούσαις ναυσὶ κρατεῖν. καὶ τῇ πόλει ὠφελιμώτερον
                        ἔφη εἶναι πρὸς τοὺς ἐν τῇ χώρᾳ σφῶν ἐπιτειχίζοντας τὸν πόλεμον ποιεῖσθαι ἢ
                        συρακοσίους, οὓς οὐκέτι ῥᾴδιον εἶναι χειρώσασθαι· οὐδ᾽ αὖ ἄλλως χρήματα
                        πολλὰ δαπανῶντας εἰκὸς εἶναι προσκαθῆσθαι.</p>
                </div>
                <div
                    n="48"
                    type="chapter">
                    <p>καὶ ὁ μὲν δημοσθένης τοιαῦτα ἐγίγνωσκεν· ὁ δὲ νικίας ἐνόμιζε μὲν καὶ αὐτὸς
                        πόνηρα σφῶν τὰ πράγματα εἶναι, τῷ δὲ λόγῳ οὐκ ἐβούλετο αὐτὰ ἀσθενῆ
                        ἀποδεικνύναι, οὐδ᾽ ἐμφανῶς σφᾶς ψηφιζομένους μετὰ πολλῶν τὴν ἀναχώρησιν τοῖς
                        πολεμίοις καταγγέλτους γίγνεσθαι· λαθεῖν γὰρ ἄν, ὁπότε βούλοιντο, τοῦτο
                        ποιοῦντες πολλῷ ἧσσον. τὸ δέ τι καὶ τὰ τῶν πολεμίων, ἀφ᾽ ὧν ἐπὶ πλέον ἢ οἱ
                        ἄλλοι ᾐσθάνετο αὐτῶν, ἐλπίδος τι ἔτι παρεῖχε πονηρότερα τῶν σφετέρων
                        ἔσεσθαι, ἢν καρτερῶσι προσκαθήμενοι· χρημάτων γὰρ ἀπορίᾳ αὐτοὺς ἐκτρυχώσειν,
                        ἄλλως τε καὶ ἐπὶ πλέον ἤδη ταῖς ὑπαρχούσαις ναυσὶ θαλασσοκρατούντων. καὶ ἦν
                        γάρ τι καὶ ἐν ταῖς συρακούσαις βουλόμενον τοῖς ἀθηναίοις τὰ πράγματα
                        ἐνδοῦναι, ἐπεκηρυκεύετο ὡς αὐτὸν καὶ οὐκ εἴα ἀπανίστασθαι. ἃ ἐπιστάμενος τῷ
                        μὲν ἔργῳ ἔτι ἐπ᾽ ἀμφότερα ἔχων καὶ διασκοπῶν ἀνεῖχε, τῷ δ᾽ ἐμφανεῖ τότε λόγῳ
                        οὐκ ἔφη ἀπάξειν τὴν στρατιάν. εὖ γὰρ εἰδέναι ὅτι ἀθηναῖοι σφῶν ταῦτα οὐκ
                        ἀποδέξονται, ὥστε μὴ αὐτῶν ψηφισαμένων ἀπελθεῖν. καὶ γὰρ οὐ τοὺς αὐτοὺς
                        ψηφιεῖσθαί τε περὶ σφῶν<add>αὐτῶν</add>καὶ τὰ πράγματα ὥσπερ καὶ αὐτοὶ
                        ὁρῶντας καὶ οὐκ ἄλλων ἐπιτιμήσει ἀκούσαντας γνώσεσθαι, ἀλλ᾽ ἐξ ὧν ἄν τις εὖ
                        λέγων διαβάλλοι, ἐκ τούτων αὐτοὺς πείσεσθαι. τῶν τε παρόντων στρατιωτῶν
                        πολλοὺς καὶ τοὺς πλείους ἔφη, οἳ νῦν βοῶσιν ὡς ἐν δεινοῖς ὄντες, ἐκεῖσε
                        ἀφικομένους τἀναντία βοήσεσθαι ὡς ὑπὸ χρημάτων καταπροδόντες οἱ στρατηγοὶ
                        ἀπῆλθον. οὔκουν βούλεσθαι αὐτός γε ἐπιστάμενος τὰς ἀθηναίων φύσεις ἐπ᾽
                        αἰσχρᾷ τε αἰτίᾳ καὶ ἀδίκως ὑπ᾽ ἀθηναίων ἀπολέσθαι μᾶλλον ἢ ὑπὸ τῶν πολεμίων,
                        εἰ δεῖ, κινδυνεύσας τοῦτο παθεῖν ἰδίᾳ. τά τε συρακοσίων ἔφη ὅμως ἔτι ἥσσω
                        τῶν σφετέρων εἶναι· καὶ χρήμασι γὰρ αὐτοὺς ξενοτροφοῦντας καὶ ἐν περιπολίοις
                        ἅμα ἀναλίσκοντας καὶ ναυτικὸν πολὺ ἔτι ἐνιαυτὸν ἤδη βόσκοντας τὰ μὲν
                        ἀπορεῖν, τὰ δ᾽ ἔτι ἀμηχανήσειν· δισχίλιά τε γὰρ τάλαντα ἤδη ἀνηλωκέναι καὶ
                        ἔτι πολλὰ προσοφείλειν, ἤν τε καὶ ὁτιοῦν ἐκλίπωσι τῆς νῦν παρασκευῆς τῷ μὴ
                        διδόναι τροφήν, φθερεῖσθαι αὐτῶν τὰ πράγματα, ἐπικουρικὰ μᾶλλον ἢ δι᾽
                        ἀνάγκης ὥσπερ τὰ σφέτερα ὄντα. τρίβειν οὖν ἔφη χρῆναι προσκαθημένους καὶ μὴ
                        χρήμασιν, ὧν πολὺ κρείσσους εἰσί, νικηθέντας ἀπιέναι.</p>
                </div>
                <div
                    n="49"
                    type="chapter">
                    <p>ὁ μὲν νικίας τοσαῦτα λέγων ἰσχυρίζετο, αἰσθόμενος τὰ ἐν ταῖς συρακούσαις
                        ἀκριβῶς καὶ τὴν τῶν χρημάτων ἀπορίαν καὶ ὅτι ἦν αὐτόθι πολὺ τὸ βουλόμενον
                        τοῖς ἀθηναίοις γίγνεσθαι τὰ πράγματα καὶ ἐπικηρυκευόμενον πρὸς αὐτὸν ὥστε μὴ
                        ἀπανίστασθαι, καὶ ἅμα ταῖς γοῦν ναυσὶ μᾶλλον ἢ πρότερον ἐθάρσησε κρατήσειν.
                        ὁ δὲ δημοσθένης περὶ μὲν τοῦ προσκαθῆσθαι οὐδ᾽ ὁπωσοῦν ἐνεδέχετο· εἰ δὲ δεῖ
                        μὴ ἀπάγειν τὴν στρατιὰν ἄνευ ἀθηναίων ψηφίσματος, ἀλλὰ τρίβειν αὐτοῦ, ἔφη
                        χρῆναι ἢ ἐς τὴν θάψον ἀναστάντας τοῦτο ποιεῖν ἢ ἐς τὴν κατάνην, ὅθεν τῷ τε
                        πεζῷ ἐπὶ πολλὰ τῆς χώρας ἐπιόντες θρέψονται πορθοῦντες τὰ τῶν πολεμίων καὶ
                        ἐκείνους βλάψουσι, ταῖς τε ναυσὶν ἐν πελάγει καὶ οὐκ ἐν στενοχωρίᾳ, ἣ πρὸς
                        τῶν πολεμίων μᾶλλόν ἐστι, τοὺς ἀγῶνας ποιήσονται, ἀλλ᾽ ἐν εὐρυχωρίᾳ, ἐν ᾗ τά
                        τε τῆς ἐμπειρίας χρήσιμα σφῶν ἔσται καὶ ἀναχωρήσεις καὶ ἐπίπλους οὐκ ἐκ
                        βραχέος καὶ περιγραπτοῦ ὁρμώμενοί τε καὶ καταίροντες ἕξουσιν. τό τε ξύμπαν
                        εἰπεῖν, οὐδενὶ τρόπῳ οἱ ἔφη ἀρέσκειν ἐν τῷ αὐτῷ ἔτι μένειν, ἀλλ᾽ ὅτι τάχιστα
                        ἤδη ἐξανίστασθαι καὶ μὴ μέλλειν. καὶ ὁ εὐρυμέδων αὐτῷ ταῦτα ξυνηγόρευεν.
                        ἀντιλέγοντος δὲ τοῦ νικίου ὄκνος τις καὶ μέλλησις ἐνεγένετο καὶ ἅμα ὑπόνοια
                        μή τι καὶ πλέον εἰδὼς ὁ νικίας ἰσχυρίζηται. καὶ οἱ μὲν ἀθηναῖοι τούτῳ τῷ
                        τρόπῳ διεμέλλησάν τε καὶ κατὰ χώραν ἔμενον.</p>
                </div>
                <div
                    n="50"
                    type="chapter">
                    <p>ὁ δὲ γύλιππος καὶ ὁ σικανὸς ἐν τούτῳ παρῆσαν ἐς τὰς συρακούσας, ὁ μὲν σικανὸς
                        ἁμαρτὼν τοῦ ἀκράγαντος<add>ἐν γέλᾳ γὰρ ὄντος αὐτοῦ ἔτι ἡ τοῖς συρακοσίοις
                                στάσις<add>ἐς</add>φιλία ἐξεπεπτώκει</add>· ὁ δὲ γύλιππος ἄλλην τε
                        στρατιὰν πολλὴν ἔχων ἦλθεν ἀπὸ τῆς σικελίας καὶ τοὺς ἐκ τῆς πελοποννήσου τοῦ
                        ἦρος ἐν ταῖς ὁλκάσιν ὁπλίτας ἀποσταλέντας, ἀφικομένους ἀπὸ τῆς λιβύης ἐς
                        σελινοῦντα. ἀπενεχθέντες γὰρ ἐς λιβύην, καὶ δόντων κυρηναίων τριήρεις δύο
                        καὶ τοῦ πλοῦ ἡγεμόνας, καὶ ἐν τῷ παράπλῳ εὐεσπερίταις πολιορκουμένοις ὑπὸ
                        λιβύων ξυμμαχήσαντες καὶ νικήσαντες τοὺς λίβυς, καὶ αὐτόθεν παραπλεύσαντες
                        ἐς νέαν πόλιν καρχηδονιακὸν ἐμπόριον, ὅθενπερ σικελία ἐλάχιστον δυοῖν ἡμερῶν
                        καὶ νυκτὸς πλοῦν ἀπέχει, καὶ ἀπ᾽ αὐτοῦ περαιωθέντες ἀφίκοντο ἐς σελινοῦντα.
                        καὶ οἱ μὲν συρακόσιοι εὐθὺς αὐτῶν ἐλθόντων παρεσκευάζοντο ὡς ἐπιθησόμενοι
                        κατ᾽ ἀμφότερα αὖθις τοῖς ἀθηναίοις καὶ ναυσὶ καὶ πεζῷ· οἱ δὲ τῶν ἀθηναίων
                        στρατηγοὶ ὁρῶντες στρατιάν τε ἄλλην προσγεγενημένην αὐτοῖς καὶ τὰ ἑαυτῶν ἅμα
                        οὐκ ἐπὶ τὸ βέλτιον χωροῦντα, ἀλλὰ καθ᾽ ἡμέραν τοῖς πᾶσι χαλεπώτερον ἴσχοντα,
                        μάλιστα δὲ τῇ ἀσθενείᾳ τῶν ἀνθρώπων πιεζόμενα, μετεμέλοντό τε πρότερον οὐκ
                        ἀναστάντες καὶ ὡς αὐτοῖς οὐδὲ ὁ νικίας ἔτι ὁμοίως ἐνηντιοῦτο, ἀλλ᾽ ἢ μὴ
                        φανερῶς γε ἀξιῶν ψηφίζεσθαι, προεῖπον ὡς ἐδύναντο ἀδηλότατα ἔκπλουν ἐκ τοῦ
                        στρατοπέδου πᾶσι, καὶ παρασκευάσασθαι ὅταν τις σημήνῃ. καὶ μελλόντων αὐτῶν,
                        ἐπειδὴ ἑτοῖμα ἦν, ἀποπλεῖν ἡ σελήνη ἐκλείπει· ἐτύγχανε γὰρ πασσέληνος οὖσα.
                        καὶ οἱ ἀθηναῖοι οἵ τε πλείους ἐπισχεῖν ἐκέλευον τοὺς στρατηγοὺς ἐνθύμιον
                        ποιούμενοι, καὶ ὁ νικίας<add>ἦν γάρ τι καὶ ἄγαν θειασμῷ τε καὶ τῷ τοιούτῳ
                            προσκείμενος</add>οὐδ᾽ ἂν διαβουλεύσασθαι ἔτι ἔφη πρίν, ὡς οἱ μάντεις
                        ἐξηγοῦντο, τρὶς ἐννέα ἡμέρας μεῖναι, ὅπως ἂν πρότερον κινηθείη. καὶ τοῖς μὲν
                        ἀθηναίοις μελλήσασι διὰ τοῦτο ἡ μονὴ ἐγεγένητο.</p>
                </div>
                <div
                    n="51"
                    type="chapter">
                    <p>οἱ δὲ συρακόσιοι καὶ αὐτοὶ τοῦτο πυθόμενοι πολλῷ μᾶλλον ἐπηρμένοι ἦσαν μὴ
                        ἀνιέναι τὰ τῶν ἀθηναίων, ὡς καὶ αὐτῶν κατεγνωκότων ἤδη μηκέτι κρεισσόνων
                        εἶναι σφῶν μήτε ταῖς ναυσὶ μήτε τῷ πεζῷ<add>οὐ γὰρ ἂν τὸν ἔκπλουν
                            ἐπιβουλεῦσαι</add>, καὶ ἅμα οὐ βουλόμενοι αὐτοὺς ἄλλοσέ ποι τῆς σικελίας
                        καθεζομένους χαλεπωτέρους εἶναι προσπολεμεῖν, ἀλλ᾽ αὐτοῦ ὡς τάχιστα καὶ ἐν ᾧ
                        σφίσι ξυμφέρει ἀναγκάσαι αὐτοὺς ναυμαχεῖν. τὰς οὖν ναῦς ἐπλήρουν καὶ
                        ἀνεπειρῶντο ἡμέρας ὅσαι αὐτοῖς ἐδόκουν ἱκαναὶ εἶναι. ἐπειδὴ δὲ καιρὸς ἦν, τῇ
                        μὲν προτέρᾳ πρὸς τὰ τείχη τῶν ἀθηναίων προσέβαλλον, καὶ ἐπεξελθόντος μέρους
                        τινὸς οὐ πολλοῦ καὶ τῶν ὁπλιτῶν καὶ τῶν ἱππέων κατά τινας πύλας
                        ἀπολαμβάνουσί τε τῶν ὁπλιτῶν τινὰς καὶ τρεψάμενοι καταδιώκουσιν· οὔσης δὲ
                        στενῆς τῆς ἐσόδου οἱ ἀθηναῖοι ἵππους τε ἑβδομήκοντα ἀπολλύασι καὶ τῶν
                        ὁπλιτῶν οὐ πολλούς.</p>
                </div>
                <div
                    n="52"
                    type="chapter">
                    <p>καὶ ταύτῃ μὲν τῇ ἡμέρᾳ ἀπεχώρησεν ἡ στρατιὰ τῶν συρακοσίων· τῇ δ᾽ ὑστεραίᾳ
                        ταῖς τε ναυσὶν ἐκπλέουσιν οὔσαις ἓξ καὶ ἑβδομήκοντα καὶ τῷ πεζῷ ἅμα πρὸς τὰ
                        τείχη ἐχώρουν. οἱ δ᾽ ἀθηναῖοι ἀντανῆγον ναυσὶν ἓξ καὶ ὀγδοήκοντα καὶ
                        προσμείξαντες ἐναυμάχουν. καὶ τὸν εὐρυμέδοντα ἔχοντα τὸ δεξιὸν κέρας τῶν
                        ἀθηναίων καὶ βουλόμενον περικλῄσασθαι τὰς ναῦς τῶν ἐναντίων καὶ ἐπεξάγοντα
                        τῷ πλῷ πρὸς τὴν γῆν μᾶλλον, νικήσαντες οἱ συρακόσιοι καὶ οἱ ξύμμαχοι τὸ
                        μέσον πρῶτον τῶν ἀθηναίων ἀπολαμβάνουσι κἀκεῖνον ἐν τῷ κοίλῳ καὶ μυχῷ τοῦ
                        λιμένος καὶ αὐτόν τε διαφθείρουσι καὶ τὰς μετ᾽ αὐτοῦ ναῦς ἐπισπομένας·
                        ἔπειτα δὲ καὶ τὰς πάσας ἤδη ναῦς τῶν ἀθηναίων κατεδίωκόν τε καὶ ἐξεώθουν ἐς
                        τὴν γῆν.</p>
                </div>
                <div
                    n="53"
                    type="chapter">
                    <p>ὁ δὲ γύλιππος ὁρῶν τὰς ναῦς τῶν πολεμίων νικωμένας καὶ ἔξω τῶν σταυρωμάτων
                        καὶ τοῦ ἑαυτῶν στρατοπέδου καταφερομένας, βουλόμενος διαφθείρειν τοὺς
                        ἐκβαίνοντας καὶ τὰς ναῦς ῥᾷον τοὺς συρακοσίους ἀφέλκειν τῆς γῆς φιλίας
                        οὔσης, παρεβοήθει ἐπὶ τὴν χηλὴν μέρος τι ἔχων τῆς στρατιᾶς. καὶ αὐτοὺς οἱ
                            τυρσηνοί<add>οὗτοι γὰρ ἐφύλασσον τοῖς ἀθηναίοις ταύτῃ</add>ὁρῶντες
                        ἀτάκτως προσφερομένους, ἐπεκβοηθήσαντες καὶ προσπεσόντες τοῖς πρώτοις
                        τρέπουσι καὶ ἐσβάλλουσιν ἐς τὴν λίμνην τὴν λυσιμέλειαν καλουμένην. ὕστερον
                        δὲ πλέονος ἤδη τοῦ στρατεύματος παρόντος τῶν συρακοσίων καὶ ξυμμάχων καὶ οἱ
                        ἀθηναῖοι ἐπιβοηθήσαντες καὶ δείσαντες περὶ ταῖς ναυσὶν ἐς μάχην τε
                        κατέστησαν πρὸς αὐτοὺς καὶ νικήσαντες ἐπεδίωξαν καὶ ὁπλίτας τε οὐ πολλοὺς
                        ἀπέκτειναν καὶ τὰς ναῦς τὰς μὲν πολλὰς διέσωσάν τε καὶ ξυνήγαγον κατὰ τὸ
                        στρατόπεδον, δυοῖν δὲ δεούσας εἴκοσιν οἱ συρακόσιοι καὶ οἱ ξύμμαχοι ἔλαβον
                        αὐτῶν καὶ τοὺς ἄνδρας πάντας ἀπέκτειναν. καὶ ἐπὶ τὰς λοιπὰς ἐμπρῆσαι
                        βουλόμενοι ὁλκάδα παλαιὰν κληματίδων καὶ δᾳδὸς γεμίσαντες<add>ἦν γὰρ ἐπὶ
                            τοὺς ἀθηναίους ὁ ἄνεμος οὔριος</add>ἀφεῖσαν<add>τὴν ναῦν</add>πῦρ
                        ἐμβαλόντες. καὶ οἱ ἀθηναῖοι δείσαντες περὶ ταῖς ναυσὶν ἀντεμηχανήσαντό τε
                        σβεστήρια κωλύματα καὶ παύσαντες τήν τε φλόγα καὶ τὸ μὴ προσελθεῖν ἐγγὺς τὴν
                        ὁλκάδα τοῦ κινδύνου ἀπηλλάγησαν.</p>
                </div>
                <div
                    n="54"
                    type="chapter">
                    <p>μετὰ δὲ τοῦτο συρακόσιοι μὲν τῆς τε ναυμαχίας τροπαῖον ἔστησαν καὶ τῆς ἄνω
                        τῆς πρὸς τῷ τείχει ἀπολήψεως τῶν ὁπλιτῶν, ὅθεν καὶ τοὺς ἵππους ἔλαβον,
                        ἀθηναῖοι δὲ ἧς τε οἱ τυρσηνοὶ τροπῆς ἐποιήσαντο τῶν πεζῶν ἐς τὴν λίμνην καὶ
                        ἧς αὐτοὶ τῷ ἄλλῳ στρατοπέδῳ.</p>
                </div>
                <div
                    n="55"
                    type="chapter">
                    <p>γεγενημένης δὲ τῆς νίκης τοῖς συρακοσίοις λαμπρᾶς ἤδη καὶ τοῦ
                            ναυτικοῦ<add>πρότερον μὲν γὰρ ἐφοβοῦντο τὰς μετὰ τοῦ δημοσθένους ναῦς
                            ἐπελθούσας</add>οἱ μὲν ἀθηναῖοι ἐν παντὶ δὴ ἀθυμίας ἦσαν καὶ ὁ παράλογος
                        αὐτοῖς μέγας ἦν, πολὺ δὲ μείζων ἔτι τῆς στρατείας ὁ μετάμελος. πόλεσι γὰρ
                        ταύταις μόναις ἤδη ὁμοιοτρόποις ἐπελθόντες, δημοκρατουμέναις τε, ὥσπερ καὶ
                        αὐτοί, καὶ ναῦς καὶ ἵππους καὶ μεγέθη ἐχούσαις, οὐ δυνάμενοι ἐπενεγκεῖν οὔτ᾽
                        ἐκ πολιτείας τι μεταβολῆς τὸ διάφορον αὐτοῖς, ᾧ προσήγοντο ἄν, οὔτ᾽ ἐκ
                        παρασκευῆς πολλῷ κρείσσονος, σφαλλόμενοι δὲ τὰ πλείω, τά τε πρὸ αὐτῶν
                        ἠπόρουν, καὶ ἐπειδή γε καὶ ταῖς ναυσὶν ἐκρατήθησαν, ὃ οὐκ ἂν ᾤοντο, πολλῷ δὴ
                        μᾶλλον ἔτι.</p>
                </div>
                <div
                    n="56"
                    type="chapter">
                    <p>οἱ δὲ συρακόσιοι τόν τε λιμένα εὐθὺς παρέπλεον ἀδεῶς καὶ τὸ στόμα αὐτοῦ
                        διενοοῦντο κλῄσειν, ὅπως μηκέτι, μηδ᾽ εἰ βούλοιντο, λάθοιεν αὐτοὺς οἱ
                        ἀθηναῖοι ἐκπλεύσαντες. οὐ γὰρ περὶ τοῦ αὐτοὶ σωθῆναι μόνον ἔτι τὴν
                        ἐπιμέλειαν ἐποιοῦντο, ἀλλὰ καὶ ὅπως ἐκείνους κωλύσουσι, νομίζοντες ὅπερ ἦν,
                        ἀπό τε τῶν παρόντων πολὺ σφῶν καθυπέρτερα τὰ πράγματα εἶναι καί, εἰ δύναιντο
                        κρατῆσαι ἀθηναίων τε καὶ τῶν ξυμμάχων καὶ κατὰ γῆν καὶ κατὰ θάλασσαν, καλὸν
                        σφίσιν ἐς τοὺς ἕλληνας τὸ ἀγώνισμα φανεῖσθαι· τούς τε γὰρ ἄλλους ἕλληνας
                        εὐθὺς τοὺς μὲν ἐλευθεροῦσθαι, τοὺς δὲ φόβου ἀπολύεσθαι<add>οὐ γὰρ ἔτι
                            δυνατὴν ἔσεσθαι τὴν ὑπόλοιπον ἀθηναίων δύναμιν τὸν ὕστερον
                            ἐπενεχθησόμενον πόλεμον ἐνεγκεῖν</add>, καὶ αὐτοὶ δόξαντες αὐτῶν αἴτιοι
                        εἶναι ὑπό τε τῶν ἄλλων ἀνθρώπων καὶ ὑπὸ τῶν ἔπειτα πολὺ θαυμασθήσεσθαι. καὶ
                        ἦν δὲ ἄξιος ὁ ἀγὼν κατά τε ταῦτα καὶ ὅτι οὐχὶ ἀθηναίων μόνον περιεγίγνοντο,
                        ἀλλὰ καὶ τῶν ἄλλων πολλῶν ξυμμάχων, καὶ οὐδ᾽ αὐτοὶ αὖ μόνον, ἀλλὰ καὶ μετὰ
                        τῶν ξυμβοηθησάντων σφίσιν, ἡγεμόνες τε γενόμενοι μετὰ κορινθίων καὶ
                        λακεδαιμονίων καὶ τὴν σφετέραν πόλιν ἐμπαρασχόντες προκινδυνεῦσαί τε καὶ τοῦ
                        ναυτικοῦ μέγα μέρος προκόψαντες. ἔθνη γὰρ πλεῖστα δὴ ἐπὶ μίαν πόλιν ταύτην
                        ξυνῆλθε, πλήν γε δὴ τοῦ ξύμπαντος λόγου τοῦ ἐν τῷδε τῷ πολέμῳ πρὸς τὴν
                        ἀθηναίων τε πόλιν καὶ λακεδαιμονίων.</p>
                </div>
                <div
                    n="57"
                    type="chapter">
                    <p>τοσοίδε γὰρ ἑκάτεροι ἐπὶ σικελίαν τε καὶ περὶ σικελίας, τοῖς μὲν
                        ξυγκτησόμενοι τὴν χώραν ἐλθόντες, τοῖς δὲ ξυνδιασώσοντες, ἐπὶ συρακούσας
                        ἐπολέμησαν, οὐ κατὰ δίκην τι μᾶλλον οὐδὲ κατὰ ξυγγένειαν μετ᾽ ἀλλήλων
                        στάντες, ἀλλ᾽ ὡς ἑκάστοις τῆς ξυντυχίας ἢ κατὰ τὸ ξυμφέρον ἢ ἀνάγκῃ ἔσχεν.
                        ἀθηναῖοι μὲν αὐτοὶ ἴωνες ἐπὶ δωριᾶς συρακοσίους ἑκόντες ἦλθον, καὶ αὐτοῖς τῇ
                        αὐτῇ φωνῇ καὶ νομίμοις ἔτι χρώμενοι λήμνιοι καὶ ἴμβριοι καὶ αἰγινῆται, οἳ
                        τότε αἴγιναν εἶχον, καὶ ἔτι ἑστιαιῆς οἱ ἐν εὐβοίᾳ ἑστίαιαν οἰκοῦντες ἄποικοι
                        ὄντες ξυνεστράτευσαν. τῶν δ᾽ ἄλλων οἱ μὲν ὑπήκοοι, οἱ δ᾽ ἀπὸ ξυμμαχίας
                        αὐτόνομοι, εἰσὶ δὲ καὶ οἳ μισθοφόροι ξυνεστράτευον. καὶ τῶν μὲν ὑπηκόων καὶ
                        φόρου ὑποτελῶν ἐρετριῆς καὶ χαλκιδῆς καὶ στυρῆς καὶ καρύστιοι ἀπ᾽ εὐβοίας
                        ἦσαν, ἀπὸ δὲ νήσων κεῖοι καὶ ἄνδριοι καὶ τήνιοι, ἐκ δ᾽ ἰωνίας μιλήσιοι καὶ
                        σάμιοι καὶ χῖοι. τούτων χῖοι οὐχ ὑποτελεῖς ὄντες φόρου, ναῦς δὲ παρέχοντες
                        αὐτόνομοι ξυνέσποντο. καὶ τὸ πλεῖστον ἴωνες ὄντες οὗτοι πάντες καὶ ἀπ᾽
                        ἀθηναίων πλὴν καρυστίων<add>οὗτοι δ᾽ εἰσὶ δρύοπες</add>, ὑπήκοοι δ᾽ ὄντες
                        καὶ ἀνάγκῃ ὅμως ἴωνές γε ἐπὶ δωριᾶς ἠκολούθουν. πρὸς δ᾽ αὐτοῖς αἰολῆς,
                        μηθυμναῖοι μὲν ναυσὶ καὶ οὐ φόρῳ ὑπήκοοι, τενέδιοι δὲ καὶ αἴνιοι ὑποτελεῖς.
                        οὗτοι δὲ αἰολῆς αἰολεῦσι τοῖς κτίσασι βοιωτοῖς<add>τοῖς</add>μετὰ συρακοσίων
                        κατ᾽ ἀνάγκην ἐμάχοντο, πλαταιῆς δὲ καταντικρὺ βοιωτοὶ βοιωτοῖς μόνοι εἰκότως
                        κατὰ τὸ ἔχθος. ῥόδιοι δὲ καὶ κυθήριοι δωριῆς ἀμφότεροι, οἱ μὲν λακεδαιμονίων
                        ἄποικοι κυθήριοι ἐπὶ λακεδαιμονίους τοὺς ἅμα γυλίππῳ μετ᾽ ἀθηναίων ὅπλα
                        ἔφερον, ῥόδιοι δὲ ἀργεῖοι γένος συρακοσίοις μὲν δωριεῦσι, γελῴοις δὲ καὶ
                        ἀποίκοις ἑαυτῶν οὖσι μετὰ συρακοσίων στρατευομένοις ἠναγκάζοντο πολεμεῖν.
                        τῶν τε περὶ πελοπόννησον νησιωτῶν κεφαλλῆνες μὲν καὶ ζακύνθιοι αὐτόνομοι
                        μέν, κατὰ δὲ τὸ νησιωτικὸν μᾶλλον κατειργόμενοι, ὅτι θαλάσσης ἐκράτουν οἱ
                        ἀθηναῖοι, ξυνείποντο· κερκυραῖοι δὲ οὐ μόνον δωριῆς, ἀλλὰ καὶ κορίνθιοι
                        σαφῶς ἐπὶ κορινθίους τε καὶ συρακοσίους, τῶν μὲν ἄποικοι ὄντες, τῶν δὲ
                        ξυγγενεῖς, ἀνάγκῃ μὲν ἐκ τοῦ εὐπρεποῦς, βουλήσει δὲ κατὰ ἔχθος τὸ κορινθίων
                        οὐχ ἧσσον εἵποντο. καὶ οἱ μεσσήνιοι νῦν καλούμενοι ἐκ ναυπάκτου καὶ ἐκ πύλου
                        τότε ὑπ᾽ ἀθηναίων ἐχομένης ἐς τὸν πόλεμον παρελήφθησαν. καὶ ἔτι μεγαρέων
                        φυγάδες οὐ πολλοὶ μεγαρεῦσι σελινουντίοις οὖσι κατὰ ξυμφορὰν ἐμάχοντο. τῶν
                        δὲ ἄλλων ἑκούσιος μᾶλλον ἡ στρατεία ἐγίγνετο ἤδη. ἀργεῖοι μὲν γὰρ οὐ τῆς
                        ξυμμαχίας ἕνεκα μᾶλλον ἢ τῆς λακεδαιμονίων τε ἔχθρας καὶ τῆς παραυτίκα
                        ἕκαστοι ἰδίας ὠφελίας δωριῆς ἐπὶ δωριᾶς μετὰ ἀθηναίων ἰώνων ἠκολούθουν,
                        μαντινῆς δὲ καὶ ἄλλοι ἀρκάδων μισθοφόροι ἐπὶ τοὺς αἰεὶ πολεμίους σφίσιν
                        ἀποδεικνυμένους ἰέναι εἰωθότες καὶ τότε τοὺς μετὰ κορινθίων ἐλθόντας ἀρκάδας
                        οὐδὲν ἧσσον διὰ κέρδος ἡγούμενοι πολεμίους, κρῆτες δὲ καὶ αἰτωλοὶ μισθῷ καὶ
                        οὗτοι πεισθέντες· ξυνέβη δὲ τοῖς κρησὶ τὴν γέλαν ῥοδίοις ξυγκτίσαντας μὴ ξὺν
                        τοῖς ἀποίκοις, ἀλλ᾽ ἐπὶ τοὺς ἀποίκους ἑκόντας μετὰ μισθοῦ ἐλθεῖν. καὶ
                        ἀκαρνάνων τινὲς ἅμα μὲν κέρδει, τὸ δὲ πλέον δημοσθένους φιλίᾳ καὶ ἀθηναίων
                        εὐνοίᾳ ξύμμαχοι ὄντες ἐπεκούρησαν. καὶ οἵδε μὲν τῷ ἰονίῳ κόλπῳ ὁριζόμενοι·
                        ἰταλιωτῶν δὲ θούριοι καὶ μεταπόντιοι ἐν τοιαύταις ἀνάγκαις τότε στασιωτικῶν
                        καιρῶν κατειλημμένοι ξυνεστράτευον, καὶ σικελιωτῶν νάξιοι καὶ καταναῖοι,
                        βαρβάρων δὲ ἐγεσταῖοί τε, οἵπερ ἐπηγάγοντο, καὶ σικελῶν τὸ πλέον, καὶ τῶν
                        ἔξω σικελίας τυρσηνῶν τέ τινες κατὰ διαφορὰν συρακοσίων καὶ ἰάπυγες
                        μισθοφόροι. τοσάδε μὲν μετὰ ἀθηναίων ἔθνη ἐστράτευον.</p>
                </div>
                <div
                    n="58"
                    type="chapter">
                    <p>συρακοσίοις δὲ ἀντεβοήθησαν καμαριναῖοι μὲν ὅμοροι ὄντες καὶ γελῷοι οἰκοῦντες
                        μετ᾽ αὐτούς, ἔπειτα ἀκραγαντίνων ἡσυχαζόντων ἐν τῷ ἐπ᾽ ἐκεῖνα ἱδρυμένοι
                        σελινούντιοι. καὶ οἵδε μὲν τῆς σικελίας τὸ πρὸς λιβύην μέρος τετραμμένον
                        νεμόμενοι, ἱμεραῖοι δὲ ἀπὸ τοῦ πρὸς τὸν τυρσηνικὸν πόντον μορίου, ἐν ᾧ καὶ
                        μόνοι ἕλληνες οἰκοῦσιν· οὗτοι δὲ καὶ ἐξ αὐτοῦ μόνοι ἐβοήθησαν. καὶ ἑλληνικὰ
                        μὲν ἔθνη τῶν ἐν σικελίᾳ τοσάδε, δωριῆς τε καὶ<add>οἱ</add>αὐτόνομοι πάντες,
                        ξυνεμάχουν, βαρβάρων δὲ σικελοὶ μόνοι ὅσοι μὴ ἀφέστασαν πρὸς τοὺς ἀθηναίους·
                        τῶν δ᾽ ἔξω σικελίας ἑλλήνων λακεδαιμόνιοι μὲν ἡγεμόνα σπαρτιάτην
                        παρεχόμενοι, νεοδαμώδεις δὲ τοὺς ἄλλους καὶ εἵλωτας<add>δύναται δὲ τὸ
                            νεοδαμῶδες ἐλεύθερον ἤδη εἶναι</add>, κορίνθιοι δὲ καὶ ναυσὶ καὶ πεζῷ
                        μόνοι παραγενόμενοι καὶ λευκάδιοι καὶ ἀμπρακιῶται κατὰ τὸ ξυγγενές, ἐκ δὲ
                        ἀρκαδίας μισθοφόροι ὑπὸ κορινθίων ἀποσταλέντες καὶ σικυώνιοι ἀναγκαστοὶ
                        στρατεύοντες, καὶ τῶν ἔξω πελοποννήσου βοιωτοί. πρὸς δὲ τοὺς ἐπελθόντας
                        τούτους οἱ σικελιῶται αὐτοὶ πλῆθος πλέον κατὰ πάντα παρέσχοντο ἅτε μεγάλας
                        πόλεις οἰκοῦντες· καὶ γὰρ ὁπλῖται πολλοὶ καὶ νῆες καὶ ἵπποι καὶ ὁ ἄλλος
                        ὅμιλος ἄφθονος ξυνελέγη. καὶ πρὸς ἅπαντας αὖθις ὡς εἰπεῖν τοὺς ἄλλους
                        συρακόσιοι αὐτοὶ πλείω ἐπορίσαντο διὰ μέγεθός τε πόλεως καὶ ὅτι ἐν μεγίστῳ
                        κινδύνῳ ἦσαν. καὶ αἱ μὲν ἑκατέρων ἐπικουρίαι τοσαίδε ξυνελέγησαν, καὶ τότε
                        ἤδη πᾶσαι ἀμφοτέροις παρῆσαν καὶ οὐκέτι οὐδὲν οὐδετέροις ἐπῆλθεν.</p>
                </div>
                <div
                    n="59"
                    type="chapter">
                    <p>οἱ δ᾽ οὖν συρακόσιοι καὶ οἱ ξύμμαχοι εἰκότως ἐνόμισαν καλὸν ἀγώνισμα σφίσιν
                        εἶναι ἐπὶ τῇ γεγενημένῃ νίκῃ τῆς ναυμαχίας ἑλεῖν τε τὸ στρατόπεδον ἅπαν τῶν
                        ἀθηναίων τοσοῦτον ὄν, καὶ μηδὲ καθ᾽ ἕτερα αὐτούς, μήτε διὰ θαλάσσης μήτε τῷ
                        πεζῷ, διαφυγεῖν. ἔκλῃον οὖν τόν τε λιμένα εὐθὺς τὸν μέγαν, ἔχοντα τὸ στόμα
                        ὀκτὼ σταδίων μάλιστα, τριήρεσι πλαγίαις καὶ πλοίοις καὶ ἀκάτοις ἐπ᾽ ἀγκυρῶν
                        ὁρμίζοντες, καὶ τἆλλα, ἢν ἔτι ναυμαχεῖν οἱ ἀθηναῖοι τολμήσωσι,
                        παρεσκευάζοντο, καὶ ὀλίγον οὐδὲν ἐς οὐδὲν ἐπενόουν.</p>
                </div>
                <div
                    n="60"
                    type="chapter">
                    <p>τοῖς δὲ ἀθηναίοις τήν τε ἀπόκλῃσιν ὁρῶσι καὶ τὴν ἄλλην διάνοιαν αὐτῶν
                        αἰσθομένοις βουλευτέα ἐδόκει. καὶ ξυνελθόντες οἵ τε στρατηγοὶ καὶ οἱ
                        ταξίαρχοι πρὸς τὴν παροῦσαν ἀπορίαν τῶν τε ἄλλων καὶ ὅτι τὰ ἐπιτήδεια οὔτε
                        αὐτίκα ἔτι εἶχον<add>προπέμψαντες γὰρ ἐς κατάνην ὡς ἐκπλευσόμενοι ἀπεῖπον μὴ
                            ἐπάγειν</add>οὔτε τὸ λοιπὸν ἔμελλον ἕξειν, εἰ μὴ ναυκρατήσουσιν,
                        ἐβουλεύσαντο τὰ μὲν τείχη τὰ ἄνω ἐκλιπεῖν, πρὸς δ᾽ αὐταῖς ταῖς ναυσὶν
                        ἀπολαβόντες διατειχίσματι ὅσον οἷόν τε ἐλάχιστον τοῖς τε σκεύεσι καὶ τοῖς
                        ἀσθενοῦσιν ἱκανὸν γενέσθαι, τοῦτο μὲν φρουρεῖν, ἀπὸ δὲ τοῦ ἄλλου πεζοῦ τὰς
                        ναῦς ἁπάσας, ὅσαι ἦσαν καὶ δυναταὶ καὶ ἀπλοώτεραι, πάντα τινὰ ἐσβιβάζοντες
                        πληρῶσαι, καὶ διαναυμαχήσαντες, ἢν μὲν νικῶσιν, ἐς κατάνην κομίζεσθαι, ἢν δὲ
                        μή, ἐμπρήσαντες τὰς ναῦς πεζῇ ξυνταξάμενοι ἀποχωρεῖν ᾗ ἂν τάχιστα μέλλωσί
                        τινος χωρίου ἢ βαρβαρικοῦ ἢ ἑλληνικοῦ φιλίου ἀντιλήψεσθαι. καὶ οἱ μέν, ὡς
                        ἔδοξεν αὐτοῖς ταῦτα, καὶ ἐποίησαν· ἔκ τε γὰρ τῶν ἄνω τειχῶν ὑποκατέβησαν καὶ
                        τὰς ναῦς ἐπλήρωσαν πάσας, ἀναγκάσαντες ἐσβαίνειν ὅστις καὶ ὁπωσοῦν ἐδόκει
                        ἡλικίας μετέχων ἐπιτήδειος εἶναι. καὶ ξυνεπληρώθησαν νῆες αἱ πᾶσαι δέκα
                        μάλιστα καὶ ἑκατόν· τοξότας τε ἐπ᾽ αὐτὰς πολλοὺς καὶ ἀκοντιστὰς τῶν τε
                        ἀκαρνάνων καὶ τῶν ἄλλων ξένων ἐσεβίβαζον, καὶ τἆλλα ὡς οἷόν τ᾽ ἦν ἐξ
                        ἀναγκαίου τε καὶ τοιαύτης διανοίας ἐπορίσαντο. ὁ δὲ νικίας, ἐπειδὴ τὰ πολλὰ
                        ἑτοῖμα ἦν, ὁρῶν τοὺς στρατιώτας τῷ τε παρὰ τὸ εἰωθὸς πολὺ ταῖς ναυσὶ
                        κρατηθῆναι ἀθυμοῦντας καὶ διὰ τὴν τῶν ἐπιτηδείων σπάνιν ὡς τάχιστα
                        βουλομένους διακινδυνεύειν, ξυγκαλέσας ἅπαντας παρεκελεύσατό τε πρῶτον καὶ
                        ἔλεξε τοιάδε.</p>
                </div>
                <div
                    n="61"
                    type="chapter">
                    <p><quote>ἄνδρες στρατιῶται ἀθηναίων τε καὶ τῶν ἄλλων ξυμμάχων, ὁ μὲν ἀγὼν ὁ
                            μέλλων ὁμοίως κοινὸς ἅπασιν ἔσται περί τε σωτηρίας καὶ πατρίδος ἑκάστοις
                            οὐχ ἧσσον ἢ τοῖς πολεμίοις· ἢν γὰρ κρατήσωμεν νῦν ταῖς ναυσίν, ἔστι τῳ
                            τὴν ὑπάρχουσάν που οἰκείαν πόλιν ἐπιδεῖν. ἀθυμεῖν δὲ οὐ χρὴ οὐδὲ πάσχειν
                            ὅπερ οἱ ἀπειρότατοι τῶν ἀνθρώπων, οἳ τοῖς πρώτοις ἀγῶσι σφαλέντες ἔπειτα
                            διὰ παντὸς τὴν ἐλπίδα τοῦ φόβου ὁμοίαν ταῖς ξυμφοραῖς ἔχουσιν. ἀλλ᾽ ὅσοι
                            τε ἀθηναίων πάρεστε, πολλῶν ἤδη πολέμων ἔμπειροι ὄντες, καὶ ὅσοι τῶν
                            ξυμμάχων, ξυστρατευόμενοι αἰεί, μνήσθητε τῶν ἐν τοῖς πολέμοις παραλόγων,
                            καὶ τὸ τῆς τύχης κἂν μεθ᾽ ἡμῶν ἐλπίσαντες στῆναι καὶ ὡς ἀναμαχούμενοι
                            ἀξίως τοῦδε τοῦ πλήθους, ὅσον αὐτοὶ ὑμῶν αὐτῶν ἐφορᾶτε,
                            παρασκευάζεσθε.</quote></p>
                </div>
                <div
                    n="62"
                    type="chapter">
                    <p><quote>ἃ δὲ ἀρωγὰ ἐνείδομεν ἐπὶ τῇ τοῦ λιμένος στενότητι πρὸς τὸν μέλλοντα
                            ὄχλον τῶν νεῶν ἔσεσθαι καὶ πρὸς τὴν ἐκείνων ἐπὶ τῶν καταστρωμάτων
                            παρασκευήν, οἷς πρότερον ἐβλαπτόμεθα, πάντα καὶ ἡμῖν νῦν ἐκ τῶν παρόντων
                            μετὰ τῶν κυβερνητῶν ἐσκεμμένα ἡτοίμασται. καὶ γὰρ τοξόται πολλοὶ καὶ
                            ἀκοντισταὶ ἐπιβήσονται καὶ ὄχλος, ᾧ ναυμαχίαν μὲν ποιούμενοι ἐν πελάγει
                            οὐκ ἂν ἐχρώμεθα διὰ τὸ βλάπτειν ἂν τὸ τῆς ἐπιστήμης τῇ βαρύτητι τῶν
                            νεῶν, ἐν δὲ τῇ ἐνθάδε ἠναγκασμένῃ ἀπὸ τῶν νεῶν πεζομαχίᾳ πρόσφορα ἔσται.
                            ηὕρηται δ᾽ ἡμῖν ὅσα χρὴ ἀντιναυπηγῆσαι, καὶ πρὸς τὰς τῶν ἐπωτίδων αὐτοῖς
                            παχύτητας, ᾧπερ δὴ μάλιστα ἐβλαπτόμεθα, χειρῶν σιδηρῶν ἐπιβολαί, αἳ
                            σχήσουσι τὴν πάλιν ἀνάκρουσιν τῆς προσπεσούσης νεώς, ἢν τὰ ἐπὶ τούτοις
                            οἱ ἐπιβάται ὑπουργῶσιν. ἐς τοῦτο γὰρ δὴ ἠναγκάσμεθα ὥστε πεζομαχεῖν ἀπὸ
                            τῶν νεῶν, καὶ τὸ μήτε αὐτοὺς ἀνακρούεσθαι μήτ᾽ ἐκείνους ἐᾶν ὠφέλιμον
                            φαίνεται, ἄλλως τε καὶ τῆς γῆς, πλὴν ὅσον ἂν ὁ πεζὸς ἡμῶν ἐπέχῃ,
                            πολεμίας οὔσης.</quote></p>
                </div>
                <div
                    n="63"
                    type="chapter">
                    <p><quote>ὧν χρὴ μεμνημένους διαμάχεσθαι ὅσον ἂν δύνησθε καὶ μὴ ἐξωθεῖσθαι ἐς
                            αὐτήν, ἀλλὰ ξυμπεσούσης νηὶ νεὼς μὴ πρότερον ἀξιοῦν ἀπολύεσθαι ἢ τοὺς
                            ἀπὸ τοῦ πολεμίου καταστρώματος ὁπλίτας ἀπαράξητε. καὶ ταῦτα τοῖς
                            ὁπλίταις οὐχ ἧσσον τῶν ναυτῶν παρακελεύομαι, ὅσῳ τῶν ἄνωθεν μᾶλλον τὸ
                            ἔργον τοῦτο· ὑπάρχει δ᾽ ἡμῖν ἔτι νῦν γε τὰ πλείω τῷ πεζῷ ἐπικρατεῖν.
                            τοῖς δὲ ναύταις παραινῶ καὶ ἐν τῷ αὐτῷ τῷδε καὶ δέομαι μὴ ἐκπεπλῆχθαί τι
                            ταῖς ξυμφοραῖς ἄγαν, τήν τε παρασκευὴν ἀπὸ τῶν καταστρωμάτων βελτίω νῦν
                            ἔχοντας καὶ τὰς ναῦς πλείους, ἐκείνην τε τὴν ἡδονὴν ἐνθυμεῖσθαι ὡς ἀξία
                            ἐστὶ διασώσασθαι, οἳ τέως ἀθηναῖοι νομιζόμενοι καὶ μὴ ὄντες ἡμῶν τῆς τε
                            φωνῆς τῇ ἐπιστήμῃ καὶ τῶν τρόπων τῇ μιμήσει ἐθαυμάζεσθε κατὰ τὴν ἑλλάδα,
                            καὶ τῆς ἀρχῆς τῆς ἡμετέρας οὐκ ἔλασσον κατὰ τὸ ὠφελεῖσθαι ἔς τε τὸ
                            φοβερὸν τοῖς ὑπηκόοις καὶ τὸ μὴ ἀδικεῖσθαι πολὺ πλέον μετείχετε. ὥστε
                            κοινωνοὶ μόνοι ἐλευθέρως ἡμῖν τῆς ἀρχῆς ὄντες δικαίως<add>ἂν</add>αὐτὴν
                            νῦν μὴ καταπροδίδοτε, καταφρονήσαντες δὲ κορινθίων τε, οὓς πολλάκις
                            νενικήκατε, καὶ σικελιωτῶν, ὧν οὐδ᾽ ἀντιστῆναι οὐδεὶς ἕως ἤκμαζε τὸ
                            ναυτικὸν ἡμῖν ἠξίωσεν, ἀμύνασθε αὐτούς, καὶ δείξατε ὅτι καὶ μετ᾽
                            ἀσθενείας καὶ ξυμφορῶν ἡ ὑμετέρα ἐπιστήμη κρείσσων ἐστὶν ἑτέρας
                            εὐτυχούσης ῥώμης.</quote></p>
                </div>
                <div
                    n="64"
                    type="chapter">
                    <p><quote>τούς τε ἀθηναίους ὑμῶν πάλιν αὖ καὶ τάδε ὑπομιμνῄσκω, ὅτι οὔτε ναῦς ἐν
                            τοῖς νεωσοίκοις ἄλλας ὁμοίας ταῖσδε οὔτε ὁπλιτῶν ἡλικίαν ὑπελίπετε, εἴ
                            τε ξυμβήσεταί τι ἄλλο ἢ τὸ κρατεῖν ὑμῖν, τούς τε ἐνθάδε πολεμίους εὐθὺς
                            ἐπ᾽ ἐκεῖνα πλευσομένους καὶ τοὺς ἐκεῖ ὑπολοίπους ἡμῶν ἀδυνάτους
                            ἐσομένους τούς τε αὐτοῦ καὶ τοὺς ἐπελθόντας ἀμύνασθαι. καὶ οἱ μὲν ἂν ὑπὸ
                            συρακοσίοις εὐθὺς γίγνοισθε, οἷς αὐτοὶ ἴστε οἵᾳ γνώμῃ ἐπήλθετε, οἱ δὲ
                            ἐκεῖ ὑπὸ λακεδαιμονίοις. ὥστε ἐν ἑνὶ τῷδε ὑπὲρ ἀμφοτέρων ἀγῶνι
                            καθεστῶτες καρτερήσατε, εἴπερ ποτέ, καὶ ἐνθυμεῖσθε καθ᾽ ἑκάστους τε καὶ
                            ξύμπαντες ὅτι οἱ ἐν ταῖς ναυσὶν ὑμῶν νῦν ἐσόμενοι καὶ πεζοὶ τοῖς
                            ἀθηναίοις εἰσὶ καὶ νῆες καὶ ἡ ὑπόλοιπος πόλις καὶ τὸ μέγα ὄνομα τῶν
                            ἀθηνῶν, περὶ ὧν, εἴ τίς τι ἕτερος ἑτέρου προφέρει ἢ ἐπιστήμῃ ἢ εὐψυχίᾳ,
                            οὐκ ἂν ἐν ἄλλῳ μᾶλλον καιρῷ ἀποδειξάμενος αὐτός τε αὑτῷ ὠφέλιμος γένοιτο
                            καὶ τοῖς ξύμπασι σωτήριος.</quote></p>
                </div>
                <div
                    n="65"
                    type="chapter">
                    <p>ὁ μὲν νικίας τοσαῦτα παρακελευσάμενος εὐθὺς ἐκέλευε πληροῦν τὰς ναῦς. τῷ δὲ
                        γυλίππῳ καὶ τοῖς συρακοσίοις παρῆν μὲν αἰσθάνεσθαι, ὁρῶσι καὶ αὐτὴν τὴν
                        παρασκευήν, ὅτι ναυμαχήσουσιν οἱ ἀθηναῖοι, προηγγέλθη δ᾽ αὐτοῖς καὶ ἡ
                        ἐπιβολὴ τῶν σιδηρῶν χειρῶν, καὶ πρός τε τἆλλα ἐξηρτύσαντο ὡς ἕκαστα καὶ πρὸς
                        τοῦτο· τὰς γὰρ πρῴρας καὶ τῆς νεὼς ἄνω ἐπὶ πολὺ κατεβύρσωσαν, ὅπως ἂν
                        ἀπολισθάνοι καὶ μὴ ἔχοι ἀντιλαβὴν ἡ χεὶρ ἐπιβαλλομένη. καὶ ἐπειδὴ πάντα
                        ἑτοῖμα ἦν, παρεκελεύσαντο ἐκείνοις οἵ τε στρατηγοὶ καὶ γύλιππος καὶ ἔλεξαν
                        τοιάδε.</p>
                </div>
                <div
                    n="66"
                    type="chapter">
                    <p><quote>ὅτι μὲν καλὰ τὰ προειργασμένα καὶ ὑπὲρ καλῶν τῶν μελλόντων ὁ ἀγὼν
                            ἔσται, ὦ συρακόσιοι καὶ ξύμμαχοι, οἵ τε πολλοὶ δοκεῖτε ἡμῖν
                                εἰδέναι<add>οὐδὲ γὰρ ἂν οὕτως αὐτῶν προθύμως ἀντελάβεσθε</add>, καὶ
                            εἴ τις μὴ ἐπὶ ὅσον δεῖ ᾔσθηται, σημανοῦμεν. ἀθηναίους γὰρ ἐς τὴν χώραν
                            τήνδε ἐλθόντας πρῶτον μὲν ἐπὶ τῆς σικελίας καταδουλώσει, ἔπειτ᾽, εἰ
                            κατορθώσειαν, καὶ τῆς πελοποννήσου καὶ τῆς ἄλλης ἑλλάδος, καὶ ἀρχὴν τὴν
                            ἤδη μεγίστην τῶν τε πρὶν ἑλλήνων καὶ τῶν νῦν κεκτημένους, πρῶτοι
                            ἀνθρώπων ὑποστάντες τῷ ναυτικῷ, ᾧπερ πάντα κατέσχον, τὰς μὲν νενικήκατε
                            ἤδη ναυμαχίας, τὴν δ᾽ ἐκ τοῦ εἰκότος νῦν νικήσετε. ἄνδρες γὰρ ἐπειδὰν ᾧ
                            ἀξιοῦσι προύχειν κολουθῶσι, τό γ᾽ ὑπόλοιπον αὐτῶν τῆς δόξης ἀσθενέστερον
                            αὐτὸ ἑαυτοῦ ἐστὶν ἢ εἰ μηδ᾽ ᾠήθησαν τὸ πρῶτον, καὶ τῷ παρ᾽ ἐλπίδα τοῦ
                            αὐχήματος σφαλλόμενοι καὶ παρὰ ἰσχὺν τῆς δυνάμεως ἐνδιδόασιν· ὃ νῦν
                            ἀθηναίους εἰκὸς πεπονθέναι. ἡμῶν δὲ τό τε ὑπάρχον πρότερον, ᾧπερ καὶ
                            ἀνεπιστήμονες ἔτι ὄντες ἀπετολμήσαμεν, βεβαιότερον νῦν, καὶ τῆς δοκήσεως
                            προσγεγενημένης αὐτῷ, τὸ κρατίστους εἶναι εἰ τοὺς κρατίστους ἐνικήσαμεν,
                            διπλασία ἑκάστου ἡ ἐλπίς· τὰ δὲ πολλὰ πρὸς τὰς ἐπιχειρήσεις ἡ μεγίστη
                            ἐλπὶς μεγίστην καὶ τὴν προθυμίαν παρέχεται.</quote></p>
                </div>
                <div
                    n="67"
                    type="chapter">
                    <p><quote>τά τε τῆς ἀντιμιμήσεως αὐτῶν τῆς παρασκευῆς ἡμῶν τῷ μὲν ἡμετέρῳ τρόπῳ
                            ξυνήθη τέ ἐστι καὶ οὐκ ἀνάρμοστοι πρὸς ἕκαστον αὐτῶν ἐσόμεθα· οἱ δ᾽,
                            ἐπειδὰν πολλοὶ μὲν ὁπλῖται ἐπὶ τῶν καταστρωμάτων παρὰ τὸ καθεστηκὸς ὦσι,
                            πολλοὶ δὲ καὶ ἀκοντισταὶ χερσαῖοι ὡς εἰπεῖν ἀκαρνᾶνές τε καὶ ἄλλοι ἐπὶ
                            ναῦς ἀναβάντες, οἳ οὐδ᾽ ὅπως καθεζομένους χρὴ τὸ βέλος ἀφεῖναι
                            εὑρήσουσι, πῶς οὐ σφαλοῦσί τε τὰς ναῦς καὶ ἐν σφίσιν αὐτοῖς πάντες οὐκ
                            ἐν τῷ ἑαυτῶν τρόπῳ κινούμενοι ταράξονται; ἐπεὶ καὶ τῷ πλήθει τῶν νεῶν
                            οὐκ ὠφελήσονται, εἴ τις καὶ τόδε ὑμῶν, ὅτι οὐκ ἴσαις ναυμαχήσει,
                            πεφόβηται· ἐν ὀλίγῳ γὰρ πολλαὶ ἀργότεραι μὲν ἐς τὸ δρᾶν τι ὧν βούλονται
                            ἔσονται, ῥᾷσται δὲ ἐς τὸ βλάπτεσθαι ἀφ᾽ ὧν ἡμῖν παρεσκεύασται. τὸ δ᾽
                            ἀληθέστατον γνῶτε ἐξ ὧν ἡμεῖς οἰόμεθα σαφῶς πεπύσθαι· ὑπερβαλλόντων γὰρ
                            αὐτοῖς τῶν κακῶν καὶ βιαζόμενοι ὑπὸ τῆς παρούσης ἀπορίας ἐς ἀπόνοιαν
                            καθεστήκασιν οὐ παρασκευῆς πίστει μᾶλλον ἢ τύχης ἀποκινδυνεῦσαι οὕτως
                            ὅπως δύνανται, ἵν᾽ ἢ βιασάμενοι ἐκπλεύσωσιν ἢ κατὰ γῆν μετὰ τοῦτο τὴν
                            ἀποχώρησιν ποιῶνται, ὡς τῶν γε παρόντων οὐκ ἂν πράξαντες
                        χεῖρον.</quote></p>
                </div>
                <div
                    n="68"
                    type="chapter">
                    <p><quote>πρὸς οὖν ἀταξίαν τε τοιαύτην καὶ τύχην ἀνδρῶν ἑαυτὴν παραδεδωκυῖαν
                            πολεμιωτάτων ὀργῇ προσμείξωμεν, καὶ νομίσωμεν ἅμα μὲν νομιμώτατον εἶναι
                            πρὸς τοὺς ἐναντίους οἳ ἂν ὡς ἐπὶ τιμωρίᾳ τοῦ προσπεσόντος δικαιώσωσιν
                            ἀποπλῆσαι τῆς γνώμης τὸ θυμούμενον, ἅμα δὲ ἐχθροὺς ἀμύνασθαι
                            ἐκγενησόμενον ἡμῖν καὶ τὸ λεγόμενόν που ἥδιστον εἶναι. ὡς δὲ ἐχθροὶ καὶ
                            ἔχθιστοι, πάντες ἴστε, οἵ γε ἐπὶ τὴν ἡμετέραν ἦλθον δουλωσόμενοι, ἐν ᾧ,
                            εἰ κατώρθωσαν, ἀνδράσι μὲν ἂν τἄλγιστα προσέθεσαν, παισὶ δὲ καὶ γυναιξὶ
                            τὰ ἀπρεπέστατα, πόλει δὲ τῇ πάσῃ τὴν αἰσχίστην ἐπίκλησιν. ἀνθ᾽ ὧν μὴ
                            μαλακισθῆναί τινα πρέπει μηδὲ τὸ ἀκινδύνως ἀπελθεῖν αὐτοὺς κέρδος
                            νομίσαι. τοῦτο μὲν γὰρ καὶ ἐὰν κρατήσωσιν ὁμοίως δράσουσιν· τὸ δὲ
                            πραξάντων ἐκ τοῦ εἰκότος ἃ βουλόμεθα τούσδε τε κολασθῆναι καὶ τῇ πάσῃ
                            σικελίᾳ καρπουμένῃ καὶ πρὶν ἐλευθερίαν βεβαιοτέραν παραδοῦναι, καλὸς ὁ
                            ἀγών. καὶ κινδύνων οὗτοι σπανιώτατοι οἳ ἂν ἐλάχιστα ἐκ τοῦ σφαλῆναι
                            βλάπτοντες πλεῖστα διὰ τὸ εὐτυχῆσαι ὠφελῶσιν.</quote></p>
                </div>
                <div
                    n="69"
                    type="chapter">
                    <p>καὶ οἱ μὲν τῶν συρακοσίων στρατηγοὶ καὶ γύλιππος τοιαῦτα καὶ αὐτοὶ τοῖς
                        σφετέροις στρατιώταις παρακελευσάμενοι ἀντεπλήρουν τὰς ναῦς εὐθὺς ἐπειδὴ καὶ
                        τοὺς ἀθηναίους ᾐσθάνοντο. ὁ δὲ νικίας ὑπὸ τῶν παρόντων ἐκπεπληγμένος καὶ
                        ὁρῶν οἷος ὁ κίνδυνος καὶ ὡς ἐγγὺς ἤδη<add>ἦν</add>, ἐπειδὴ καὶ ὅσον οὐκ
                        ἔμελλον ἀνάγεσθαι, καὶ νομίσας, ὅπερ πάσχουσιν ἐν τοῖς μεγάλοις ἀγῶσι, πάντα
                        τε ἔργῳ ἔτι σφίσιν ἐνδεᾶ εἶναι καὶ λόγῳ αὐτοῖς οὔπω ἱκανὰ εἰρῆσθαι, αὖθις
                        τῶν τριηράρχων ἕνα ἕκαστον ἀνεκάλει, πατρόθεν τε ἐπονομάζων καὶ αὐτοὺς
                        ὀνομαστὶ καὶ φυλήν, ἀξιῶν τό τε καθ᾽ ἑαυτόν, ᾧ ὑπῆρχε λαμπρότητός τι, μὴ
                        προδιδόναι τινὰ καὶ τὰς πατρικὰς ἀρετάς, ὧν ἐπιφανεῖς ἦσαν οἱ πρόγονοι, μὴ
                        ἀφανίζειν, πατρίδος τε τῆς ἐλευθερωτάτης ὑπομιμνῄσκων καὶ τῆς ἐν αὐτῇ
                        ἀνεπιτάκτου πᾶσιν ἐς τὴν δίαιταν ἐξουσίας, ἄλλα τε λέγων ὅσα ἐν τῷ τοιούτῳ
                        ἤδη τοῦ καιροῦ ὄντες ἄνθρωποι οὐ πρὸς τὸ δοκεῖν τινὶ ἀρχαιολογεῖν
                        φυλαξάμενοι εἴποιεν ἄν, καὶ ὑπὲρ ἁπάντων παραπλήσια ἔς τε γυναῖκας καὶ
                        παῖδας καὶ θεοὺς πατρῴους προφερόμενα, ἀλλ᾽ ἐπὶ τῇ παρούσῃ ἐκπλήξει ὠφέλιμα
                        νομίζοντες ἐπιβοῶνται.</p>
                    <p>καὶ ὁ μὲν οὐχ ἱκανὰ μᾶλλον ἢ καὶ ἀναγκαῖα νομίσας παρῃνῆσθαι, ἀποχωρήσας ἦγε
                        τὸν πεζὸν πρὸς τὴν θάλασσαν καὶ παρέταξεν ὡς ἐπὶ πλεῖστον ἐδύνατο, ὅπως ὅτι
                        μεγίστη τοῖς ἐν ταῖς ναυσὶν ὠφελία ἐς τὸ θαρσεῖν γίγνοιτο· ὁ δὲ δημοσθένης
                        καὶ μένανδρος καὶ εὐθύδημος<add>οὗτοι γὰρ ἐπὶ τὰς ναῦς τῶν ἀθηναίων
                            στρατηγοὶ ἐπέβησαν</add>ἄραντες ἀπὸ τοῦ ἑαυτῶν στρατοπέδου εὐθὺς ἔπλεον
                        πρὸς τὸ ζεῦγμα τοῦ λιμένος καὶ τὸν παραλειφθέντα διέκπλουν, βουλόμενοι
                        βιάσασθαι ἐς τὸ ἔξω.</p>
                </div>
                <div
                    n="70"
                    type="chapter">
                    <p>προεξαγαγόμενοι δὲ οἱ συρακόσιοι καὶ οἱ ξύμμαχοι ναυσὶ παραπλησίαις τὸν
                        ἀριθμὸν καὶ πρότερον, κατά τε τὸν ἔκπλουν μέρει αὐτῶν ἐφύλασσον καὶ κατὰ τὸν
                        ἄλλον κύκλῳ λιμένα, ὅπως πανταχόθεν ἅμα προσπίπτοιεν τοῖς ἀθηναίοις, καὶ ὁ
                        πεζὸς ἅμα αὐτοῖς παρεβοήθει ᾗπερ καὶ αἱ νῆες κατίσχοιεν. ἦρχον δὲ τοῦ
                        ναυτικοῦ τοῖς συρακοσίοις σικανὸς μὲν καὶ ἀγάθαρχος, κέρας ἑκάτερος τοῦ
                        παντὸς ἔχων, πυθὴν δὲ καὶ οἱ κορίνθιοι τὸ μέσον. ἐπειδὴ δὲ οἱ ἄλλοι ἀθηναῖοι
                        προσέμισγον τῷ ζεύγματι, τῇ μὲν πρώτῃ ῥύμῃ ἐπιπλέοντες ἐκράτουν τῶν
                        τεταγμένων νεῶν πρὸς αὐτῷ καὶ ἐπειρῶντο λύειν τὰς κλῄσεις· μετὰ δὲ τοῦτο
                        πανταχόθεν σφίσι τῶν συρακοσίων καὶ ξυμμάχων ἐπιφερομένων οὐ πρὸς τῷ
                        ζεύγματι ἔτι μόνον ἡ ναυμαχία, ἀλλὰ καὶ κατὰ τὸν λιμένα ἐγίγνετο, καὶ ἦν
                        καρτερὰ καὶ οἵα οὐχ ἑτέρα τῶν προτέρων. πολλὴ μὲν γὰρ ἑκατέροις προθυμία ἀπὸ
                        τῶν ναυτῶν ἐς τὸ ἐπιπλεῖν ὁπότε κελευσθείη ἐγίγνετο, πολλὴ δὲ ἡ ἀντιτέχνησις
                        τῶν κυβερνητῶν καὶ ἀγωνισμὸς πρὸς ἀλλήλους· οἵ τε ἐπιβάται ἐθεράπευον, ὁπότε
                        προσπέσοι ναῦς νηί, μὴ λείπεσθαι τὰ ἀπὸ τοῦ καταστρώματος τῆς ἄλλης τέχνης·
                        πᾶς τέ τις ἐν ᾧ προσετέτακτο αὐτὸς ἕκαστος ἠπείγετο πρῶτος φαίνεσθαι.
                        ξυμπεσουσῶν δὲ ἐν ὀλίγῳ πολλῶν νεῶν<add>πλεῖσται γὰρ δὴ αὗται ἐν ἐλαχίστῳ
                            ἐναυμάχησαν· βραχὺ γὰρ ἀπέλιπον ξυναμφότεραι διακόσιαι γενέσθαι</add>αἱ
                        μὲν ἐμβολαὶ διὰ τὸ μὴ εἶναι τὰς ἀνακρούσεις καὶ διέκπλους ὀλίγαι ἐγίγνοντο,
                        αἱ δὲ προσβολαί, ὡς τύχοι ναῦς νηὶ προσπεσοῦσα ἢ διὰ τὸ φεύγειν ἢ ἄλλῃ
                        ἐπιπλέουσα, πυκνότεραι ἦσαν. καὶ ὅσον μὲν χρόνον προσφέροιτο ναῦς, οἱ ἀπὸ
                        τῶν καταστρωμάτων τοῖς ἀκοντίοις καὶ τοξεύμασι καὶ λίθοις ἀφθόνως ἐπ᾽ αὐτὴν
                        ἐχρῶντο· ἐπειδὴ δὲ προσμείξειαν, οἱ ἐπιβάται ἐς χεῖρας ἰόντες ἐπειρῶντο ταῖς
                        ἀλλήλων ναυσὶν ἐπιβαίνειν. ξυνετύγχανέ τε πολλαχοῦ διὰ τὴν στενοχωρίαν τὰ
                        μὲν ἄλλοις ἐμβεβληκέναι, τὰ δὲ αὐτοὺς ἐμβεβλῆσθαι, δύο τε περὶ μίαν καὶ
                        ἔστιν ᾗ καὶ πλείους ναῦς κατ᾽ ἀνάγκην ξυνηρτῆσθαι, καὶ τοῖς κυβερνήταις τῶν
                        μὲν φυλακήν, τῶν δ᾽ ἐπιβουλήν, μὴ καθ᾽ ἓν ἕκαστον, κατὰ πολλὰ δὲ πανταχόθεν,
                        περιεστάναι, καὶ τὸν κτύπον μέγαν ἀπὸ πολλῶν νεῶν ξυμπιπτουσῶν ἔκπληξίν τε
                        ἅμα καὶ ἀποστέρησιν τῆς ἀκοῆς ὧν οἱ κελευσταὶ φθέγγοιντο παρέχειν. πολλὴ γὰρ
                        δὴ ἡ παρακέλευσις καὶ βοὴ ἀφ᾽ ἑκατέρων τοῖς κελευσταῖς κατά τε τὴν τέχνην
                        καὶ πρὸς τὴν αὐτίκα φιλονικίαν ἐγίγνετο, τοῖς μὲν ἀθηναίοις βιάζεσθαί τε τὸν
                        ἔκπλουν ἐπιβοῶντες καὶ περὶ τῆς ἐς τὴν πατρίδα σωτηρίας νῦν, εἴ ποτε καὶ
                        αὖθις, προθύμως ἀντιλαβέσθαι, τοῖς δὲ συρακοσίοις καὶ ξυμμάχοις καλὸν εἶναι
                        κωλῦσαί τε αὐτοὺς διαφυγεῖν καὶ τὴν οἰκείαν ἑκάστους πατρίδα νικήσαντας
                        ἐπαυξῆσαι. καὶ οἱ στρατηγοὶ προσέτι ἑκατέρων, εἴ τινά που ὁρῷεν μὴ κατ᾽
                        ἀνάγκην πρύμναν κρουόμενον, ἀνακαλοῦντες ὀνομαστὶ τὸν τριήραρχον ἠρώτων, οἱ
                        μὲν ἀθηναῖοι εἰ τὴν πολεμιωτάτην γῆν οἰκειοτέραν ἤδη τῆς οὐ δι᾽ ὀλίγου πόνου
                        κεκτημένης θαλάσσης ἡγούμενοι ὑποχωροῦσιν, οἱ δὲ συρακόσιοι εἰ οὓς σαφῶς
                        ἴσασι προθυμουμένους ἀθηναίους παντὶ τρόπῳ διαφυγεῖν, τούτους αὐτοὶ
                        φεύγοντας φεύγουσιν.</p>
                </div>
                <div
                    n="71"
                    type="chapter">
                    <p>ὅ τε ἐκ τῆς γῆς πεζὸς ἀμφοτέρων ἰσορρόπου τῆς ναυμαχίας καθεστηκυίας πολὺν
                        τὸν ἀγῶνα καὶ ξύστασιν τῆς γνώμης εἶχε, φιλονικῶν μὲν ὁ αὐτόθεν περὶ τοῦ
                        πλέονος ἤδη καλοῦ, δεδιότες δὲ οἱ ἐπελθόντες μὴ τῶν παρόντων ἔτι χείρω
                        πράξωσιν. πάντων γὰρ δὴ ἀνακειμένων τοῖς ἀθηναίοις ἐς τὰς ναῦς ὅ τε φόβος ἦν
                        ὑπὲρ τοῦ μέλλοντος οὐδενὶ ἐοικώς, καὶ διὰ τὸ<add>ἀνώμαλον</add>τῆς ναυμαχίας
                        ἀνώμαλον καὶ τὴν ἔποψιν ἐκ τῆς γῆς ἠναγκάζοντο ἔχειν. δι᾽ ὀλίγου γὰρ οὔσης
                        τῆς θέας καὶ οὐ πάντων ἅμα ἐς τὸ αὐτὸ σκοπούντων, εἰ μέν τινες ἴδοιέν πῃ
                        τοὺς σφετέρους ἐπικρατοῦντας, ἀνεθάρσησάν τε ἂν καὶ πρὸς ἀνάκλησιν θεῶν μὴ
                        στερῆσαι σφᾶς τῆς σωτηρίας ἐτρέποντο, οἱ δ᾽ ἐπὶ τὸ ἡσσώμενον βλέψαντες
                        ὀλοφυρμῷ τε ἅμα μετὰ βοῆς ἐχρῶντο καὶ ἀπὸ τῶν δρωμένων τῆς ὄψεως καὶ τὴν
                        γνώμην μᾶλλον τῶν ἐν τῷ ἔργῳ ἐδουλοῦντο· ἄλλοι δὲ καὶ πρὸς ἀντίπαλόν τι τῆς
                        ναυμαχίας ἀπιδόντες, διὰ τὸ ἀκρίτως ξυνεχὲς τῆς ἁμίλλης καὶ τοῖς σώμασιν
                        αὐτοῖς ἴσα τῇ δόξῃ περιδεῶς ξυναπονεύοντες ἐν τοῖς χαλεπώτατα διῆγον· αἰεὶ
                        γὰρ παρ᾽ ὀλίγον ἢ διέφευγον ἢ ἀπώλλυντο. ἦν τε ἐν τῷ αὐτῷ στρατεύματι τῶν
                        ἀθηναίων, ἕως ἀγχώμαλα ἐναυμάχουν, πάντα ὁμοῦ ἀκοῦσαι, ὀλοφυρμὸς βοή,
                        νικῶντες κρατούμενοι, ἄλλα ὅσα ἐν μεγάλῳ κινδύνῳ μέγα στρατόπεδον πολυειδῆ
                        ἀναγκάζοιτο φθέγγεσθαι. παραπλήσια δὲ καὶ οἱ ἐπὶ τῶν νεῶν αὐτοῖς ἔπασχον,
                        πρίν γε δὴ οἱ συρακόσιοι καὶ οἱ ξύμμαχοι ἐπὶ πολὺ ἀντισχούσης τῆς ναυμαχίας
                        ἔτρεψάν τε τοὺς ἀθηναίους καὶ ἐπικείμενοι λαμπρῶς, πολλῇ κραυγῇ καὶ
                        διακελευσμῷ χρώμενοι, κατεδίωκον ἐς τὴν γῆν. τότε δὲ ὁ μὲν ναυτικὸς στρατὸς
                        ἄλλος ἄλλῃ, ὅσοι μὴ μετέωροι ἑάλωσαν, κατενεχθέντες ἐξέπεσον ἐς τὸ
                        στρατόπεδον· ὁ δὲ πεζὸς οὐκέτι διαφόρως, ἀλλ᾽ ἀπὸ μιᾶς ὁρμῆς οἰμωγῇ τε καὶ
                        στόνῳ πάντες δυσανασχετοῦντες τὰ γιγνόμενα, οἱ μὲν ἐπὶ τὰς ναῦς παρεβοήθουν,
                        οἱ δὲ πρὸς τὸ λοιπὸν τοῦ τείχους ἐς φυλακήν, ἄλλοι δὲ καὶ οἱ πλεῖστοι ἤδη
                        περὶ σφᾶς αὐτοὺς καὶ ὅπῃ σωθήσονται διεσκόπουν. ἦν τε ἐν τῷ παραυτίκα
                        οὐδεμιᾶς δὴ τῶν ξυμπασῶν ἐλάσσων ἔκπληξις. παραπλήσιά τε ἐπεπόνθεσαν καὶ
                        ἔδρασαν αὐτοὶ ἐν πύλῳ· διαφθαρεισῶν γὰρ τῶν νεῶν τοῖς λακεδαιμονίοις
                        προσαπώλλυντο αὐτοῖς καὶ οἱ ἐν τῇ νήσῳ ἄνδρες διαβεβηκότες, καὶ τότε τοῖς
                        ἀθηναίοις ἀνέλπιστον ἦν τὸ κατὰ γῆν σωθήσεσθαι, ἢν μή τι παρὰ λόγον
                        γίγνηται.</p>
                </div>
                <div
                    n="72"
                    type="chapter">
                    <p>γενομένης δ᾽ ἰσχυρᾶς τῆς ναυμαχίας καὶ πολλῶν νεῶν ἀμφοτέροις καὶ ἀνθρώπων
                        ἀπολομένων οἱ συρακόσιοι καὶ οἱ ξύμμαχοι ἐπικρατήσαντες τά τε ναυάγια καὶ
                        τοὺς νεκροὺς ἀνείλοντο, καὶ ἀποπλεύσαντες πρὸς τὴν πόλιν τροπαῖον ἔστησαν,
                        οἱ δ᾽ ἀθηναῖοι ὑπὸ μεγέθους τῶν παρόντων κακῶν νεκρῶν μὲν πέρι ἢ ναυαγίων
                        οὐδὲ ἐπενόουν αἰτῆσαι ἀναίρεσιν, τῆς δὲ νυκτὸς ἐβουλεύοντο εὐθὺς ἀναχωρεῖν.
                        δημοσθένης δὲ νικίᾳ προσελθὼν γνώμην ἐποιεῖτο πληρώσαντας ἔτι τὰς λοιπὰς τῶν
                        νεῶν βιάσασθαι, ἢν δύνωνται, ἅμα ἕῳ τὸν ἔκπλουν, λέγων ὅτι πλείους ἔτι αἱ
                        λοιπαί εἰσι νῆες χρήσιμαι σφίσιν ἢ τοῖς πολεμίοις· ἦσαν γὰρ τοῖς μὲν
                        ἀθηναίοις περίλοιποι ὡς ἑξήκοντα, τοῖς δ᾽ ἐναντίοις ἐλάσσους ἢ πεντήκοντα.
                        καὶ ξυγχωροῦντος νικίου τῇ γνώμῃ καὶ βουλομένων πληροῦν αὐτῶν οἱ ναῦται οὐκ
                        ἤθελον ἐσβαίνειν διὰ τὸ καταπεπλῆχθαί τε τῇ ἥσσῃ καὶ μὴ ἂν ἔτι οἴεσθαι
                        κρατῆσαι.</p>
                </div>
                <div
                    n="73"
                    type="chapter">
                    <p>καὶ οἱ μὲν ὡς κατὰ γῆν ἀναχωρήσοντες ἤδη ξύμπαντες τὴν γνώμην εἶχον,
                        ἑρμοκράτης δὲ ὁ συρακόσιος ὑπονοήσας αὐτῶν τὴν διάνοιαν καὶ νομίσας δεινὸν
                        εἶναι εἰ τοσαύτη στρατιὰ κατὰ γῆν ὑποχωρήσασα καὶ καθεζομένη ποι τῆς
                        σικελίας βουλήσεται αὖθις σφίσι τὸν πόλεμον ποιεῖσθαι, ἐσηγεῖται ἐλθὼν τοῖς
                        ἐν τέλει οὖσιν ὡς οὐ χρεὼν ἀποχωρῆσαι τῆς νυκτὸς αὐτοὺς περιιδεῖν, λέγων
                        ταῦτα ἃ καὶ αὐτῷ ἐδόκει, ἀλλὰ ἐξελθόντας ἤδη πάντας συρακοσίους καὶ τοὺς
                        ξυμμάχους τάς τε ὁδοὺς ἀποικοδομῆσαι καὶ τὰ στενόπορα τῶν χωρίων
                        προδιαλαβόντας φυλάσσειν. οἱ δὲ ξυνεγίγνωσκον μὲν καὶ αὐτοὶ οὐχ ἧσσον ταῦτα
                        ἐκείνου, καὶ ἐδόκει ποιητέα εἶναι, τοὺς δὲ ἀνθρώπους ἄρτι ἀσμένους ἀπὸ
                        ναυμαχίας τε μεγάλης ἀναπεπαυμένους καὶ ἅμα ἑορτῆς οὔσης<add>ἔτυχε γὰρ
                            αὐτοῖς ἡρακλεῖ ταύτην τὴν ἡμέραν θυσία οὖσα</add>οὐ δοκεῖν ἂν ῥᾳδίως
                        ἐθελῆσαι ὑπακοῦσαι· ὑπὸ γὰρ τοῦ περιχαροῦς τῆς νίκης πρὸς πόσιν τετράφθαι
                        τοὺς πολλοὺς ἐν τῇ ἑορτῇ, καὶ πάντα μᾶλλον ἐλπίζειν ἂν σφῶν πείθεσθαι αὐτοὺς
                        ἢ ὅπλα λαβόντας ἐν τῷ παρόντι ἐξελθεῖν. ὡς δὲ τοῖς ἄρχουσι ταῦτα
                        λογιζομένοις ἐφαίνετο ἄπορα καὶ οὐκέτι ἔπειθεν αὐτοὺς ὁ ἑρμοκράτης, αὐτὸς
                        ἐπὶ τούτοις τάδε μηχανᾶται, δεδιὼς μὴ οἱ ἀθηναῖοι καθ᾽ ἡσυχίαν προφθάσωσιν
                        ἐν τῇ νυκτὶ διελθόντες τὰ χαλεπώτατα τῶν χωρίων. πέμπει τῶν ἑταίρων τινὰς
                        τῶν ἑαυτοῦ μετὰ ἱππέων πρὸς τὸ τῶν ἀθηναίων στρατόπεδον, ἡνίκα ξυνεσκόταζεν·
                        οἳ προσελάσαντες ἐξ ὅσου τις ἔμελλεν ἀκούσεσθαι καὶ ἀνακαλεσάμενοί τινας ὡς
                        ὄντες τῶν ἀθηναίων ἐπιτήδειοι<add>ἦσαν γάρ τινες τῷ νικίᾳ διάγγελοι τῶν
                            ἔνδοθεν</add>ἐκέλευον φράζειν νικίᾳ μὴ ἀπάγειν τῆς νυκτὸς τὸ στράτευμα
                        ὡς συρακοσίων τὰς ὁδοὺς φυλασσόντων, ἀλλὰ καθ᾽ ἡσυχίαν τῆς ἡμέρας
                        παρασκευασάμενον ἀποχωρεῖν. καὶ οἱ μὲν εἰπόντες ἀπῆλθον, καὶ οἱ ἀκούσαντες
                        διήγγειλαν τοῖς στρατηγοῖς τῶν ἀθηναίων·</p>
                </div>
                <div
                    n="74"
                    type="chapter">
                    <p>οἱ δὲ πρὸς τὸ ἄγγελμα ἐπέσχον τὴν νύκτα, νομίσαντες οὐκ ἀπάτην εἶναι. καὶ
                        ἐπειδὴ καὶ ὣς οὐκ εὐθὺς ὥρμησαν, ἔδοξεν αὐτοῖς καὶ τὴν ἐπιοῦσαν ἡμέραν
                        περιμεῖναι, ὅπως ξυσκευάσαιντο ὡς ἐκ τῶν δυνατῶν οἱ στρατιῶται ὅτι
                        χρησιμώτατα, καὶ τὰ μὲν ἄλλα πάντα καταλιπεῖν, ἀναλαβόντες δὲ αὐτὰ ὅσα περὶ
                        τὸ σῶμα ἐς δίαιταν ὑπῆρχεν ἐπιτήδεια ἀφορμᾶσθαι. συρακόσιοι δὲ καὶ γύλιππος
                        τῷ μὲν πεζῷ προεξελθόντες τάς τε ὁδοὺς τὰς κατὰ τὴν χώραν, ᾗ εἰκὸς ἦν τοὺς
                        ἀθηναίους ἰέναι, ἀπεφάργνυσαν καὶ τῶν ῥείθρων καὶ<add>τῶν</add>ποταμῶν τὰς
                        διαβάσεις ἐφύλασσον καὶ ἐς ὑποδοχὴν τοῦ στρατεύματος ὡς κωλύσοντες ᾗ ἐδόκει
                        ἐτάσσοντο· ταῖς δὲ ναυσὶ προσπλεύσαντες τὰς ναῦς τῶν ἀθηναίων ἀπὸ τοῦ
                        αἰγιαλοῦ ἀφεῖλκον<add>ἐνέπρησαν δέ τινας ὀλίγας, ὥσπερ διενοήθησαν, αὐτοὶ οἱ
                            ἀθηναῖοι</add>, τὰς δ᾽ ἄλλας καθ᾽ ἡσυχίαν οὐδενὸς κωλύοντος ὡς ἑκάστην
                        ποι ἐκπεπτωκυῖαν ἀναδησάμενοι ἐκόμιζον ἐς τὴν πόλιν.</p>
                </div>
                <div
                    n="75"
                    type="chapter">
                    <p>μετὰ δὲ τοῦτο, ἐπειδὴ ἐδόκει τῷ νικίᾳ καὶ τῷ δημοσθένει ἱκανῶς παρεσκευάσθαι,
                        καὶ ἡ ἀνάστασις ἤδη τοῦ στρατεύματος τρίτῃ ἡμέρᾳ ἀπὸ τῆς ναυμαχίας ἐγίγνετο.
                        δεινὸν οὖν ἦν οὐ καθ᾽ ἓν μόνον τῶν πραγμάτων, ὅτι τάς τε ναῦς ἀπολωλεκότες
                        πάσας ἀπεχώρουν καὶ ἀντὶ μεγάλης ἐλπίδος καὶ αὐτοὶ καὶ ἡ πόλις
                        κινδυνεύοντες, ἀλλὰ καὶ ἐν τῇ ἀπολείψει τοῦ στρατοπέδου ξυνέβαινε τῇ τε ὄψει
                        ἑκάστῳ ἀλγεινὰ καὶ τῇ γνώμῃ αἰσθέσθαι. τῶν τε γὰρ νεκρῶν ἀτάφων ὄντων, ὁπότε
                        τις ἴδοι τινὰ τῶν ἐπιτηδείων κείμενον, ἐς λύπην μετὰ φόβου καθίστατο, καὶ οἱ
                        ζῶντες καταλειπόμενοι τραυματίαι τε καὶ ἀσθενεῖς πολὺ τῶν τεθνεώτων τοῖς
                        ζῶσι λυπηρότεροι ἦσαν καὶ τῶν ἀπολωλότων ἀθλιώτεροι. πρὸς γὰρ ἀντιβολίαν καὶ
                        ὀλοφυρμὸν τραπόμενοι ἐς ἀπορίαν καθίστασαν, ἄγειν τε σφᾶς ἀξιοῦντες καὶ ἕνα
                        ἕκαστον ἐπιβοώμενοι, εἴ τινά πού τις ἴδοι ἢ ἑταίρων ἢ οἰκείων, τῶν τε
                        ξυσκήνων ἤδη ἀπιόντων ἐκκρεμαννύμενοι καὶ ἐπακολουθοῦντες ἐς ὅσον δύναιντο,
                        εἴ τῳ δὲ προλίποι ἡ ῥώμη καὶ τὸ σῶμα, οὐκ ἄνευ ὀλίγων ἐπιθειασμῶν καὶ
                        οἰμωγῆς ὑπολειπόμενοι, ὥστε δάκρυσι πᾶν τὸ στράτευμα πλησθὲν καὶ ἀπορίᾳ
                        τοιαύτῃ μὴ ῥᾳδίως ἀφορμᾶσθαι, καίπερ ἐκ πολεμίας τε καὶ μείζω ἢ κατὰ δάκρυα
                        τὰ μὲν πεπονθότας ἤδη, τὰ δὲ περὶ τῶν ἐν ἀφανεῖ δεδιότας μὴ πάθωσιν.
                        κατήφειά τέ τις ἅμα καὶ κατάμεμψις σφῶν αὐτῶν πολλὴ ἦν. οὐδὲν γὰρ ἄλλο ἢ
                        πόλει ἐκπεπολιορκημένῃ ἐῴκεσαν ὑποφευγούσῃ, καὶ ταύτῃ οὐ σμικρᾷ· μυριάδες
                        γὰρ τοῦ ξύμπαντος ὄχλου οὐκ ἐλάσσους τεσσάρων ἅμα ἐπορεύοντο. καὶ τούτων οἵ
                        τε ἄλλοι πάντες ἔφερον ὅτι τις ἐδύνατο ἕκαστος χρήσιμον, καὶ οἱ ὁπλῖται καὶ
                        οἱ ἱππῆς παρὰ τὸ εἰωθὸς αὐτοὶ τὰ σφέτερα αὐτῶν σιτία ὑπὸ τοῖς ὅπλοις, οἱ μὲν
                        ἀπορίᾳ ἀκολούθων, οἱ δὲ ἀπιστίᾳ· ἀπηυτομολήκεσαν γὰρ πάλαι τε καὶ οἱ
                        πλεῖστοι παραχρῆμα. ἔφερον δὲ οὐδὲ ταῦτα ἱκανά· σῖτος γὰρ οὐκέτι ἦν ἐν τῷ
                        στρατοπέδῳ. καὶ μὴν ἡ ἄλλη αἰκία καὶ ἡ ἰσομοιρία τῶν κακῶν, ἔχουσά τινα ὅμως
                        τὸ μετὰ πολλῶν κούφισιν, οὐδ᾽ ὣς ῥᾳδία ἐν τῷ παρόντι ἐδοξάζετο, ἄλλως τε καὶ
                        ἀπὸ οἵας λαμπρότητος καὶ αὐχήματος τοῦ πρώτου ἐς οἵαν τελευτὴν καὶ
                        ταπεινότητα ἀφῖκτο. μέγιστον γὰρ δὴ τὸ διάφορον τοῦτο<add>τῷ</add>ἑλληνικῷ
                        στρατεύματι ἐγένετο, οἷς ἀντὶ μὲν τοῦ ἄλλους δουλωσομένους ἥκειν αὐτοὺς
                        τοῦτο μᾶλλον δεδιότας μὴ πάθωσι ξυνέβη ἀπιέναι, ἀντὶ δ᾽ εὐχῆς τε καὶ
                        παιάνων, μεθ᾽ ὧν ἐξέπλεον, πάλιν τούτων τοῖς ἐναντίοις ἐπιφημίσμασιν
                        ἀφορμᾶσθαι, πεζούς τε ἀντὶ ναυβατῶν πορευομένους καὶ ὁπλιτικῷ προσέχοντας
                        μᾶλλον ἢ ναυτικῷ. ὅμως δὲ ὑπὸ μεγέθους τοῦ ἐπικρεμαμένου ἔτι κινδύνου πάντα
                        ταῦτα αὐτοῖς οἰστὰ ἐφαίνετο.</p>
                </div>
                <div
                    n="76"
                    type="chapter">
                    <p>ὁρῶν δὲ ὁ νικίας τὸ στράτευμα ἀθυμοῦν καὶ ἐν μεγάλῃ μεταβολῇ ὄν, ἐπιπαριὼν ὡς
                        ἐκ τῶν ὑπαρχόντων ἐθάρσυνέ τε καὶ παρεμυθεῖτο, βοῇ τε χρώμενος ἔτι μᾶλλον
                        ἑκάστοις καθ᾽ οὓς γίγνοιτο ὑπὸ προθυμίας καὶ βουλόμενος ὡς ἐπὶ πλεῖστον
                        γεγωνίσκων ὠφελεῖν τι.</p>
                </div>
                <div
                    n="77"
                    type="chapter">
                    <p><quote>καὶ ἐκ τῶν παρόντων, ὦ ἀθηναῖοι καὶ ξύμμαχοι, ἐλπίδα χρὴ ἔχειν<add>ἤδη
                                τινὲς καὶ ἐκ δεινοτέρων ἢ τοιῶνδε ἐσώθησαν</add>, μηδὲ καταμέμφεσθαι
                            ὑμᾶς ἄγαν αὐτοὺς μήτε ταῖς ξυμφοραῖς μήτε ταῖς παρὰ τὴν ἀξίαν νῦν
                            κακοπαθίαις. κἀγώ τοι οὐδενὸς ὑμῶν οὔτε ῥώμῃ προφέρων<add>ἀλλ᾽ ὁρᾶτε δὴ
                                ὡς διάκειμαι ὑπὸ τῆς νόσου</add>οὔτ᾽ εὐτυχίᾳ δοκῶν που ὕστερός του
                            εἶναι κατά τε τὸν ἴδιον βίον καὶ ἐς τὰ ἄλλα, νῦν ἐν τῷ αὐτῷ κινδύνῳ τοῖς
                            φαυλοτάτοις αἰωροῦμαι· καίτοι πολλὰ μὲν ἐς θεοὺς νόμιμα δεδιῄτημαι,
                            πολλὰ δὲ ἐς ἀνθρώπους δίκαια καὶ ἀνεπίφθονα. ἀνθ᾽ ὧν ἡ μὲν ἐλπὶς ὅμως
                            θρασεῖα τοῦ μέλλοντος, αἱ δὲ ξυμφοραὶ οὐ κατ᾽ ἀξίαν δὴ φοβοῦσιν. τάχα δὲ
                            ἂν καὶ λωφήσειαν· ἱκανὰ γὰρ τοῖς τε πολεμίοις ηὐτύχηται, καὶ εἴ τῳ θεῶν
                            ἐπίφθονοι ἐστρατεύσαμεν, ἀποχρώντως ἤδη τετιμωρήμεθα. ἦλθον γάρ που καὶ
                            ἄλλοι τινὲς ἤδη ἐφ᾽ ἑτέρους, καὶ ἀνθρώπεια δράσαντες ἀνεκτὰ ἔπαθον. καὶ
                            ἡμᾶς εἰκὸς νῦν τά τε ἀπὸ τοῦ θεοῦ ἐλπίζειν ἠπιώτερα ἕξειν<add>οἴκτου γὰρ
                                ἀπ᾽ αὐτῶν ἀξιώτεροι ἤδη ἐσμὲν ἢ φθόνου</add>, καὶ ὁρῶντες ὑμᾶς
                            αὐτοὺς οἷοι ὁπλῖται ἅμα καὶ ὅσοι ξυντεταγμένοι χωρεῖτε μὴ καταπέπληχθε
                            ἄγαν, λογίζεσθε δὲ ὅτι αὐτοί τε πόλις εὐθύς ἐστε ὅποι ἂν καθέζησθε καὶ
                            ἄλλη οὐδεμία ὑμᾶς τῶν ἐν σικελίᾳ οὔτ᾽ ἂν ἐπιόντας δέξαιτο ῥᾳδίως οὔτ᾽ ἂν
                            ἱδρυθέντας που ἐξαναστήσειεν. τὴν δὲ πορείαν ὥστ᾽ ἀσφαλῆ καὶ εὔτακτον
                            εἶναι αὐτοὶ φυλάξατε, μὴ ἄλλο τι ἡγησάμενος ἕκαστος ἢ ἐν ᾧ ἂν ἀναγκασθῇ
                            χωρίῳ μάχεσθαι, τοῦτο καὶ πατρίδα καὶ τεῖχος κρατήσας ἕξειν. σπουδὴ δὲ
                            ὁμοίως καὶ νύκτα καὶ ἡμέραν ἔσται τῆς ὁδοῦ· τὰ γὰρ ἐπιτήδεια βραχέα
                            ἔχομεν, καὶ ἢν ἀντιλαβώμεθά του φιλίου χωρίου τῶν σικελῶν<add>οὗτοι γὰρ
                                ἡμῖν διὰ τὸ συρακοσίων δέος ἔτι βέβαιοι εἰσίν</add>, ἤδη νομίζετε ἐν
                            τῷ ἐχυρῷ εἶναι. προπέπεμπται δ᾽ ὡς αὐτούς, καὶ ἀπαντᾶν εἰρημένον καὶ
                            σιτία ἄλλα κομίζειν.</quote></p>
                    <p><quote>τό τε ξύμπαν γνῶτε, ὦ ἄνδρες στρατιῶται, ἀναγκαῖόν τε ὂν ὑμῖν ἀνδράσιν
                            ἀγαθοῖς γίγνεσθαι ὡς μὴ ὄντος χωρίου ἐγγὺς ὅποι ἂν μαλακισθέντες
                            σωθείητε καί, ἢν νῦν διαφύγητε τοὺς πολεμίους, οἵ τε ἄλλοι τευξόμενοι ὧν
                            ἐπιθυμεῖτέ που ἐπιδεῖν καὶ οἱ ἀθηναῖοι τὴν μεγάλην δύναμιν τῆς πόλεως
                            καίπερ πεπτωκυῖαν ἐπανορθώσοντες· ἄνδρες γὰρ πόλις, καὶ οὐ τείχη οὐδὲ
                            νῆες ἀνδρῶν κεναί.</quote></p>
                </div>
                <div
                    n="78"
                    type="chapter">
                    <p>ὁ μὲν νικίας τοιάδε παρακελευόμενος ἅμα ἐπῄει τὸ στράτευμα, καὶ εἴ πῃ ὁρῴη
                        διεσπασμένον καὶ μὴ ἐν τάξει χωροῦν ξυνάγων καὶ καθιστάς, καὶ ὁ δημοσθένης
                        οὐδὲν ἧσσον τοῖς καθ᾽ ἑαυτὸν τοιαῦτά τε καὶ παραπλήσια λέγων. τὸ δὲ ἐχώρει
                        ἐν πλαισίῳ τεταγμένον, πρῶτον μὲν ἡγούμενον τὸ νικίου, ἐφεπόμενον δὲ τὸ
                        δημοσθένους· τοὺς δὲ σκευοφόρους καὶ τὸν πλεῖστον ὄχλον ἐντὸς εἶχον οἱ
                        ὁπλῖται. καὶ ἐπειδή<add>τε</add>ἐγένοντο ἐπὶ τῇ διαβάσει τοῦ ἀνάπου ποταμοῦ,
                        ηὗρον ἐπ᾽ αὐτῷ παρατεταγμένους τῶν συρακοσίων καὶ ξυμμάχων, καὶ τρεψάμενοι
                        αὐτοὺς καὶ κρατήσαντες τοῦ πόρου ἐχώρουν ἐς τὸ πρόσθεν· οἱ δὲ συρακόσιοι
                        παριππεύοντές τε προσέκειντο καὶ ἐσακοντίζοντες οἱ ψιλοί.</p>
                    <p>καὶ ταύτῃ μὲν τῇ ἡμέρᾳ προελθόντες σταδίους ὡς τεσσαράκοντα ηὐλίσαντο πρὸς
                        λόφῳ τινὶ οἱ ἀθηναῖοι· τῇ δ᾽ ὑστεραίᾳ πρῲ ἐπορεύοντο καὶ προῆλθον ὡς εἴκοσι
                        σταδίους, καὶ κατέβησαν ἐς χωρίον ἄπεδόν τι καὶ αὐτοῦ ἐστρατοπεδεύσαντο,
                        βουλόμενοι ἔκ τε τῶν οἰκιῶν λαβεῖν τι ἐδώδιμον<add>ὠκεῖτο γὰρ ὁ
                        χῶρος</add>καὶ ὕδωρ μετὰ σφῶν αὐτῶν φέρεσθαι αὐτόθεν· ἐν γὰρ τῷ πρόσθεν ἐπὶ
                        πολλὰ στάδια, ᾗ ἔμελλον ἰέναι, οὐκ ἄφθονον ἦν. οἱ δὲ συρακόσιοι ἐν τούτῳ
                        προελθόντες τὴν δίοδον τὴν ἐν τῷ πρόσθεν ἀπετείχιζον· ἦν δὲ λόφος καρτερὸς
                        καὶ ἑκατέρωθεν αὐτοῦ χαράδρα κρημνώδης, ἐκαλεῖτο δὲ ἀκραῖον λέπας.</p>
                    <p>τῇ δ᾽ ὑστεραίᾳ οἱ ἀθηναῖοι προῇσαν, καὶ οἱ τῶν συρακοσίων καὶ ξυμμάχων αὐτοὺς
                        ἱππῆς καὶ ἀκοντισταὶ ὄντες πολλοὶ ἑκατέρωθεν ἐκώλυον καὶ ἐσηκόντιζόν τε καὶ
                        παρίππευον. καὶ χρόνον μὲν πολὺν ἐμάχοντο οἱ ἀθηναῖοι, ἔπειτα ἀνεχώρησαν
                        πάλιν ἐς τὸ αὐτὸ στρατόπεδον. καὶ τὰ ἐπιτήδεια οὐκέτι ὁμοίως εἶχον· οὐ γὰρ
                        ἔτι ἀποχωρεῖν οἷόν τ᾽ ἦν ὑπὸ τῶν ἱππέων.</p>
                </div>
                <div
                    n="79"
                    type="chapter">
                    <p>πρῲ δὲ ἄραντες ἐπορεύοντο αὖθις, καὶ ἐβιάσαντο πρὸς τὸν λόφον ἐλθεῖν τὸν
                        ἀποτετειχισμένον, καὶ ηὗρον πρὸ ἑαυτῶν ὑπὲρ τοῦ ἀποτειχίσματος τὴν πεζὴν
                        στρατιὰν παρατεταγμένην οὐκ ἐπ᾽ ὀλίγων ἀσπίδων· στενὸν γὰρ ἦν τὸ χωρίον. καὶ
                        προσβαλόντες οἱ ἀθηναῖοι ἐτειχομάχουν, καὶ βαλλόμενοι ὑπὸ πολλῶν ἀπὸ τοῦ
                        λόφου ἐπάντους ὄντος<add>διικνοῦντο γὰρ ῥᾷον οἱ ἄνωθεν</add>καὶ οὐ δυνάμενοι
                        βιάσασθαι ἀνεχώρουν πάλιν καὶ ἀνεπαύοντο. ἔτυχον δὲ καὶ βρονταί τινες ἅμα
                        γενόμεναι καὶ ὕδωρ, οἷα τοῦ ἔτους πρὸς μετόπωρον ἤδη ὄντος φιλεῖ γίγνεσθαι·
                        ἀφ᾽ ὧν οἱ ἀθηναῖοι μᾶλλον ἔτι ἠθύμουν καὶ ἐνόμιζον ἐπὶ τῷ σφετέρῳ ὀλέθρῳ καὶ
                        ταῦτα πάντα γίγνεσθαι. ἀναπαυομένων δ᾽ αὐτῶν ὁ γύλιππος καὶ οἱ συρακόσιοι
                        πέμπουσι μέρος τι τῆς στρατιᾶς ἀποτειχιοῦντας αὖ ἐκ τοῦ ὄπισθεν αὐτοὺς ᾗ
                        προεληλύθεσαν· ἀντιπέμψαντες δὲ κἀκεῖνοι σφῶν αὐτῶν τινὰς διεκώλυσαν. καὶ
                        μετὰ ταῦτα πάσῃ τῇ στρατιᾷ ἀναχωρήσαντες πρὸς τὸ πεδίον μᾶλλον οἱ ἀθηναῖοι
                        ηὐλίσαντο. τῇ δ᾽ ὑστεραίᾳ προυχώρουν, καὶ οἱ συρακόσιοι προσέβαλλόν τε
                        πανταχῇ αὐτοῖς κύκλῳ καὶ πολλοὺς κατετραυμάτιζον, καὶ εἰ μὲν ἐπίοιεν οἱ
                        ἀθηναῖοι, ὑπεχώρουν, εἰ δ᾽ ἀναχωροῖεν, ἐπέκειντο, καὶ μάλιστα τοῖς ὑστάτοις
                        προσπίπτοντες, εἴ πως κατὰ βραχὺ τρεψάμενοι πᾶν τὸ στράτευμα φοβήσειαν. καὶ
                        ἐπὶ πολὺ μὲν τοιούτῳ τρόπῳ ἀντεῖχον οἱ ἀθηναῖοι, ἔπειτα προελθόντες πέντε ἢ
                        ἓξ σταδίους ἀνεπαύοντο ἐν τῷ πεδίῳ· ἀνεχώρησαν δὲ καὶ οἱ συρακόσιοι ἀπ᾽
                        αὐτῶν ἐς τὸ ἑαυτῶν στρατόπεδον.</p>
                </div>
                <div
                    n="80"
                    type="chapter">
                    <p>τῆς δὲ νυκτὸς τῷ νικίᾳ καὶ δημοσθένει ἐδόκει, ἐπειδὴ κακῶς σφίσι τὸ στράτευμα
                        εἶχε τῶν τε ἐπιτηδείων πάντων ἀπορίᾳ ἤδη, καὶ κατατετραυματισμένοι ἦσαν
                        πολλοὶ ἐν πολλαῖς προσβολαῖς τῶν πολεμίων γεγενημέναις, πυρὰ καύσαντας ὡς
                        πλεῖστα ἀπάγειν τὴν στρατιάν, μηκέτι τὴν αὐτὴν ὁδὸν ᾗ διενοήθησαν, ἀλλὰ
                        τοὐναντίον ἢ οἱ συρακόσιοι ἐτήρουν, πρὸς τὴν θάλασσαν. ἦν δὲ ἡ ξύμπασα ὁδὸς
                        αὕτη οὐκ ἐπὶ κατάνης τῷ στρατεύματι, ἀλλὰ κατὰ τὸ ἕτερον μέρος τῆς σικελίας
                        τὸ πρὸς καμάριναν καὶ γέλαν καὶ τὰς ταύτῃ πόλεις καὶ ἑλληνίδας καὶ
                        βαρβάρους. καύσαντες οὖν πυρὰ πολλὰ ἐχώρουν ἐν τῇ νυκτί. καὶ αὐτοῖς, οἷον
                        φιλεῖ καὶ πᾶσι στρατοπέδοις, μάλιστα δὲ τοῖς μεγίστοις, φόβοι καὶ δείματα
                        ἐγγίγνεσθαι, ἄλλως τε καὶ ἐν νυκτί τε καὶ διὰ πολεμίας καὶ ἀπὸ πολεμίων οὐ
                        πολὺ ἀπεχόντων ἰοῦσιν, ἐμπίπτει ταραχή· καὶ τὸ μὲν νικίου στράτευμα, ὥσπερ
                        ἡγεῖτο, ξυνέμενέ τε καὶ προύλαβε πολλῷ, τὸ δὲ δημοσθένους, τὸ ἥμισυ μάλιστα
                        καὶ πλέον, ἀπεσπάσθη τε καὶ ἀτακτότερον ἐχώρει. ἅμα δὲ τῇ ἕῳ ἀφικνοῦνται
                        ὅμως πρὸς τὴν θάλασσαν, καὶ ἐσβάντες ἐς τὴν ὁδὸν τὴν ἑλωρίνην καλουμένην
                        ἐπορεύοντο, ὅπως, ἐπειδὴ γένοιντο ἐπὶ τῷ ποταμῷ τῷ κακυπάρει, παρὰ τὸν
                        ποταμὸν ἴοιεν ἄνω διὰ μεσογείας· ἤλπιζον γὰρ καὶ τοὺς σικελοὺς ταύτῃ οὓς
                        μετεπέμψαντο ἀπαντήσεσθαι. ἐπειδὴ δ᾽ ἐγένοντο ἐπὶ τῷ ποταμῷ, ηὗρον καὶ
                        ἐνταῦθα φυλακήν τινα τῶν συρακοσίων ἀποτειχίζουσάν τε καὶ ἀποσταυροῦσαν τὸν
                        πόρον. καὶ βιασάμενοι αὐτὴν διέβησάν τε τὸν ποταμὸν καὶ ἐχώρουν αὖθις πρὸς
                        ἄλλον ποταμὸν τὸν ἐρινεόν· ταύτῃ γὰρ οἱ ἡγεμόνες ἐκέλευον.</p>
                </div>
                <div
                    n="81"
                    type="chapter">
                    <p>ἐν τούτῳ δ᾽ οἱ συρακόσιοι καὶ οἱ ξύμμαχοι, ὡς ἥ τε ἡμέρα ἐγένετο καὶ ἔγνωσαν
                        τοὺς ἀθηναίους ἀπεληλυθότας, ἐν αἰτίᾳ τε οἱ πολλοὶ τὸν γύλιππον εἶχον ἑκόντα
                        ἀφεῖναι τοὺς ἀθηναίους, καὶ κατὰ τάχος διώκοντες, ᾗ οὐ χαλεπῶς ᾐσθάνοντο
                        κεχωρηκότας, καταλαμβάνουσι περὶ ἀρίστου ὥραν. καὶ ὡς προσέμειξαν τοῖς μετὰ
                        τοῦ δημοσθένους ὑστέροις τ᾽ οὖσι καὶ σχολαίτερον καὶ ἀτακτότερον χωροῦσιν,
                        ὡς τῆς νυκτὸς τότε ξυνεταράχθησαν, εὐθὺς προσπεσόντες ἐμάχοντο, καὶ οἱ ἱππῆς
                        τῶν συρακοσίων ἐκυκλοῦντό τε ῥᾷον αὐτοὺς δίχα δὴ ὄντας καὶ ξυνῆγον ἐς ταὐτό.
                        τὸ δὲ νικίου στράτευμα ἀπεῖχεν ἐν τῷ πρόσθεν καὶ πεντήκοντα σταδίους· θᾶσσόν
                        τε γὰρ ὁ νικίας ἦγε, νομίζων οὐ τὸ ὑπομένειν ἐν τῷ τοιούτῳ ἑκόντας εἶναι καὶ
                        μάχεσθαι σωτηρίαν, ἀλλὰ τὸ ὡς τάχιστα ὑποχωρεῖν, τοσαῦτα μαχομένους ὅσα
                        ἀναγκάζονται. ὁ δὲ δημοσθένης ἐτύγχανέ τε τὰ πλείω ἐν πόνῳ ξυνεχεστέρῳ ὢν
                        διὰ τὸ ὑστέρῳ ἀναχωροῦντι αὐτῷ πρώτῳ ἐπικεῖσθαι τοὺς πολεμίους καὶ τότε
                        γνοὺς τοὺς συρακοσίους διώκοντας οὐ προυχώρει μᾶλλον ἢ ἐς μάχην ξυνετάσσετο,
                        ἕως ἐνδιατρίβων κυκλοῦταί τε ὑπ᾽ αὐτῶν καὶ ἐν πολλῷ θορύβῳ αὐτός τε καὶ οἱ
                        μετ᾽ αὐτοῦ ἀθηναῖοι ἦσαν· ἀνειληθέντες γὰρ ἔς τι χωρίον ᾧ κύκλῳ μὲν τειχίον
                        περιῆν, ὁδὸς δὲ ἔνθεν<add>τε</add>καὶ ἔνθεν, ἐλάας δὲ οὐκ ὀλίγας εἶχεν,
                        ἐβάλλοντο περισταδόν. τοιαύταις δὲ προσβολαῖς καὶ οὐ ξυσταδὸν μάχαις οἱ
                        συρακόσιοι εἰκότως ἐχρῶντο· τὸ γὰρ ἀποκινδυνεύειν πρὸς ἀνθρώπους
                        ἀπονενοημένους οὐ πρὸς ἐκείνων μᾶλλον ἦν ἔτι ἢ πρὸς τῶν ἀθηναίων, καὶ ἅμα
                        φειδώ τέ τις ἐγίγνετο ἐπ᾽ εὐπραγίᾳ ἤδη σαφεῖ μὴ προαναλωθῆναί τῳ, καὶ
                        ἐνόμιζον καὶ ὣς ταύτῃ τῇ ἰδέᾳ καταδαμασάμενοι λήψεσθαι αὐτούς.</p>
                </div>
                <div
                    n="82"
                    type="chapter">
                    <p>ἐπειδὴ δ᾽ οὖν δι᾽ ἡμέρας βάλλοντες πανταχόθεν τοὺς ἀθηναίους καὶ ξυμμάχους
                        ἑώρων ἤδη τεταλαιπωρημένους τοῖς τε τραύμασι καὶ τῇ ἄλλῃ κακώσει, κήρυγμα
                        ποιοῦνται γύλιππος καὶ συρακόσιοι καὶ οἱ ξύμμαχοι πρῶτον μὲν τῶν νησιωτῶν εἴ
                        τις βούλεται ἐπ᾽ ἐλευθερίᾳ ὡς σφᾶς ἀπιέναι· καὶ ἀπεχώρησάν τινες πόλεις οὐ
                        πολλαί. ἔπειτα δ᾽ ὕστερον καὶ πρὸς τοὺς ἄλλους ἅπαντας τοὺς μετὰ δημοσθένους
                        ὁμολογία γίγνεται ὥστε ὅπλα τε παραδοῦναι καὶ μὴ ἀποθανεῖν μηδένα μήτε
                        βιαίως μήτε δεσμοῖς μήτε τῆς ἀναγκαιοτάτης ἐνδείᾳ διαίτης. καὶ παρέδοσαν οἱ
                        πάντες σφᾶς αὐτοὺς ἑξακισχίλιοι, καὶ τὸ ἀργύριον ὃ εἶχον ἅπαν κατέθεσαν
                        ἐσβαλόντες ἐς ἀσπίδας ὑπτίας, καὶ ἐνέπλησαν ἀσπίδας τέσσαρας. καὶ τούτους
                        μὲν εὐθὺς ἀπεκόμιζον ἐς τὴν πόλιν· νικίας δὲ καὶ οἱ μετ᾽ αὐτοῦ ταύτῃ τῇ
                        ἡμέρᾳ ἀφικνοῦνται ἐπὶ τὸν ποταμὸν τὸν ἐρινεόν, καὶ διαβὰς πρὸς μετέωρόν τι
                        καθῖσε τὴν στρατιάν.</p>
                </div>
                <div
                    n="83"
                    type="chapter">
                    <p>οἱ δὲ συρακόσιοι τῇ ὑστεραίᾳ καταλαβόντες αὐτὸν ἔλεγον ὅτι οἱ μετὰ
                        δημοσθένους παραδεδώκοιεν σφᾶς αὐτούς, κελεύοντες κἀκεῖνον τὸ αὐτὸ δρᾶν· ὁ
                        δ᾽ ἀπιστῶν σπένδεται ἱππέα πέμψαι σκεψόμενον. ὡς δ᾽ οἰχόμενος ἀπήγγειλε
                        πάλιν παραδεδωκότας, ἐπικηρυκεύεται γυλίππῳ καὶ συρακοσίοις εἶναι ἑτοῖμος
                        ὑπὲρ ἀθηναίων ξυμβῆναι, ὅσα ἀνήλωσαν χρήματα συρακόσιοι ἐς τὸν πόλεμον,
                        ταῦτα ἀποδοῦναι, ὥστε τὴν μετ᾽ αὐτοῦ στρατιὰν ἀφεῖναι αὐτούς· μέχρι οὗ δ᾽ ἂν
                        τὰ χρήματα ἀποδοθῇ, ἄνδρας δώσειν ἀθηναίων ὁμήρους, ἕνα κατὰ τάλαντον. οἱ δὲ
                        συρακόσιοι καὶ γύλιππος οὐ προσεδέχοντο τοὺς λόγους, ἀλλὰ προσπεσόντες καὶ
                        περιστάντες πανταχόθεν ἔβαλλον καὶ τούτους μέχρι ὀψέ. εἶχον δὲ καὶ οὗτοι
                        πονήρως σίτου τε καὶ τῶν ἐπιτηδείων ἀπορίᾳ. ὅμως δὲ τῆς νυκτὸς φυλάξαντες τὸ
                        ἡσυχάζον ἔμελλον πορεύσεσθαι. καὶ ἀναλαμβάνουσί τε τὰ ὅπλα καὶ οἱ συρακόσιοι
                        αἰσθάνονται καὶ ἐπαιάνισαν. γνόντες δὲ οἱ ἀθηναῖοι ὅτι οὐ λανθάνουσι,
                        κατέθεντο πάλιν πλὴν τριακοσίων μάλιστα ἀνδρῶν· οὗτοι δὲ διὰ τῶν φυλάκων
                        βιασάμενοι ἐχώρουν τῆς νυκτὸς ᾗ ἐδύναντο.</p>
                </div>
                <div
                    n="84"
                    type="chapter">
                    <p>νικίας δ᾽ ἐπειδὴ ἡμέρα ἐγένετο ἦγε τὴν στρατιάν· οἱ δὲ συρακόσιοι καὶ οἱ
                        ξύμμαχοι προσέκειντο τὸν αὐτὸν τρόπον πανταχόθεν βάλλοντές τε καὶ
                        κατακοντίζοντες. καὶ οἱ ἀθηναῖοι ἠπείγοντο πρὸς τὸν ἀσσίναρον ποταμόν, ἅμα
                        μὲν βιαζόμενοι ὑπὸ τῆς πανταχόθεν προσβολῆς ἱππέων τε πολλῶν καὶ τοῦ ἄλλου
                        ὄχλου, οἰόμενοι ῥᾷόν τι σφίσιν ἔσεσθαι, ἢν διαβῶσι τὸν ποταμόν, ἅμα δ᾽ ὑπὸ
                        τῆς ταλαιπωρίας καὶ τοῦ πιεῖν ἐπιθυμίᾳ. ὡς δὲ γίγνονται ἐπ᾽ αὐτῷ,
                        ἐσπίπτουσιν οὐδενὶ κόσμῳ ἔτι, ἀλλὰ πᾶς τέ τις διαβῆναι αὐτὸς πρῶτος
                        βουλόμενος καὶ οἱ πολέμιοι ἐπικείμενοι χαλεπὴν ἤδη τὴν διάβασιν ἐποίουν·
                        ἁθρόοι γὰρ ἀναγκαζόμενοι χωρεῖν ἐπέπιπτόν τε ἀλλήλοις καὶ κατεπάτουν, περί
                        τε τοῖς δορατίοις καὶ σκεύεσιν οἱ μὲν εὐθὺς διεφθείροντο, οἱ δὲ
                        ἐμπαλασσόμενοι κατέρρεον. ἐς τὰ ἐπὶ θάτερά τε τοῦ ποταμοῦ παραστάντες οἱ
                            συρακόσιοι<add>ἦν δὲ κρημνῶδες</add>ἔβαλλον ἄνωθεν τοὺς ἀθηναίους,
                        πίνοντάς τε τοὺς πολλοὺς ἀσμένους καὶ ἐν κοίλῳ ὄντι τῷ ποταμῷ ἐν σφίσιν
                        αὐτοῖς ταρασσομένους. οἵ τε πελοποννήσιοι ἐπικαταβάντες τοὺς ἐν τῷ ποταμῷ
                        μάλιστα ἔσφαζον. καὶ τὸ ὕδωρ εὐθὺς διέφθαρτο, ἀλλ᾽ οὐδὲν ἧσσον ἐπίνετό τε
                        ὁμοῦ τῷ πηλῷ ᾑματωμένον καὶ περιμάχητον ἦν τοῖς πολλοῖς.</p>
                </div>
                <div
                    n="85"
                    type="chapter">
                    <p>τέλος δὲ νεκρῶν τε πολλῶν ἐπ᾽ ἀλλήλοις ἤδη κειμένων ἐν τῷ ποταμῷ καὶ
                        διεφθαρμένου τοῦ στρατεύματος τοῦ μὲν κατὰ τὸν ποταμόν, τοῦ δὲ καί, εἴ τι
                        διαφύγοι, ὑπὸ τῶν ἱππέων, νικίας γυλίππῳ ἑαυτὸν παραδίδωσι, πιστεύσας μᾶλλον
                        αὐτῷ ἢ τοῖς συρακοσίοις· καὶ ἑαυτῷ μὲν χρήσασθαι ἐκέλευεν ἐκεῖνόν τε καὶ
                        λακεδαιμονίους ὅτι βούλονται, τοὺς δὲ ἄλλους στρατιώτας παύσασθαι
                        φονεύοντας. καὶ ὁ γύλιππος μετὰ τοῦτο ζωγρεῖν ἤδη ἐκέλευεν· καὶ τούς τε
                        λοιποὺς ὅσους μὴ ἀπεκρύψαντο<add>πολλοὶ δὲ οὗτοι ἐγένοντο</add>ξυνεκόμισαν
                        ζῶντας, καὶ ἐπὶ τοὺς τριακοσίους, οἳ τὴν φυλακὴν διεξῆλθον τῆς νυκτός,
                        πέμψαντες τοὺς διωξομένους ξυνέλαβον. τὸ μὲν οὖν ἁθροισθὲν τοῦ στρατεύματος
                        ἐς τὸ κοινὸν οὐ πολὺ ἐγένετο, τὸ δὲ διακλαπὲν πολύ, καὶ διεπλήσθη πᾶσα
                        σικελία αὐτῶν, ἅτε οὐκ ἀπὸ ξυμβάσεως ὥσπερ τῶν μετὰ δημοσθένους ληφθέντων.
                        μέρος δέ τι οὐκ ὀλίγον καὶ ἀπέθανεν· πλεῖστος γὰρ δὴ φόνος οὗτος καὶ οὐδενὸς
                        ἐλάσσων τῶν ἐν τῷ<add>σικελικῷ</add>πολέμῳ τούτῳ ἐγένετο. καὶ ἐν ταῖς ἄλλαις
                        προσβολαῖς ταῖς κατὰ τὴν πορείαν συχναῖς γενομέναις οὐκ ὀλίγοι ἐτεθνήκεσαν.
                        πολλοὶ δὲ ὅμως καὶ διέφυγον, οἱ μὲν καὶ παραυτίκα, οἱ δὲ καὶ δουλεύσαντες
                        καὶ διαδιδράσκοντες ὕστερον· τούτοις δ᾽ ἦν ἀναχώρησις ἐς κατάνην.</p>
                </div>
                <div
                    n="86"
                    type="chapter">
                    <p>ξυναθροισθέντες δὲ οἱ συρακόσιοι καὶ οἱ ξύμμαχοι, τῶν τε αἰχμαλώτων ὅσους
                        ἐδύναντο πλείστους καὶ τὰ σκῦλα ἀναλαβόντες, ἀνεχώρησαν ἐς τὴν πόλιν. καὶ
                        τοὺς μὲν ἄλλους ἀθηναίων καὶ τῶν ξυμμάχων ὁπόσους ἔλαβον κατεβίβασαν ἐς τὰς
                        λιθοτομίας, ἀσφαλεστάτην εἶναι νομίσαντες τήρησιν, νικίαν δὲ καὶ δημοσθένη
                        ἄκοντος τοῦ γυλίππου ἀπέσφαξαν. ὁ γὰρ γύλιππος καλὸν τὸ ἀγώνισμα ἐνόμιζέν οἱ
                        εἶναι ἐπὶ τοῖς ἄλλοις καὶ τοὺς ἀντιστρατήγους κομίσαι λακεδαιμονίοις.
                        ξυνέβαινε δὲ τὸν μὲν πολεμιώτατον αὐτοῖς εἶναι, δημοσθένη, διὰ τὰ ἐν τῇ νήσῳ
                        καὶ πύλῳ, τὸν δὲ διὰ τὰ αὐτὰ ἐπιτηδειότατον· τοὺς γὰρ ἐκ τῆς νήσου ἄνδρας
                        τῶν λακεδαιμονίων ὁ νικίας προυθυμήθη, σπονδὰς πείσας τοὺς ἀθηναίους
                        ποιήσασθαι, ὥστε ἀφεθῆναι. ἀνθ᾽ ὧν οἵ τε λακεδαιμόνιοι ἦσαν αὐτῷ προσφιλεῖς
                        κἀκεῖνος οὐχ ἥκιστα διὰ τοῦτο πιστεύσας ἑαυτὸν τῷ γυλίππῳ παρέδωκεν. ἀλλὰ
                        τῶν συρακοσίων τινές, ὡς ἐλέγετο, οἱ μὲν δείσαντες, ὅτι πρὸς αὐτὸν
                        ἐκεκοινολόγηντο, μὴ βασανιζόμενος διὰ τὸ τοιοῦτο ταραχὴν σφίσιν ἐν εὐπραγίᾳ
                        ποιήσῃ, ἄλλοι δέ, καὶ οὐχ ἥκιστα οἱ κορίνθιοι, μὴ χρήμασι δὴ πείσας τινάς,
                        ὅτι πλούσιος ἦν, ἀποδρᾷ καὶ αὖθις σφίσι νεώτερόν τι ἀπ᾽ αὐτοῦ γένηται,
                        πείσαντες τοὺς ξυμμάχους ἀπέκτειναν αὐτόν. καὶ ὁ μὲν τοιαύτῃ ἢ ὅτι ἐγγύτατα
                        τούτων αἰτίᾳ ἐτεθνήκει, ἥκιστα δὴ ἄξιος ὢν τῶν γε ἐπ᾽ ἐμοῦ ἑλλήνων ἐς τοῦτο
                        δυστυχίας ἀφικέσθαι διὰ τὴν πᾶσαν ἐς ἀρετὴν νενομισμένην ἐπιτήδευσιν.</p>
                </div>
                <div
                    n="87"
                    type="chapter">
                    <p>τοὺς δ᾽ ἐν ταῖς λιθοτομίαις οἱ συρακόσιοι χαλεπῶς τοὺς πρώτους χρόνους
                        μετεχείρισαν. ἐν γὰρ κοίλῳ χωρίῳ ὄντας καὶ ὀλίγῳ πολλοὺς οἵ τε ἥλιοι τὸ
                        πρῶτον καὶ τὸ πνῖγος ἔτι ἐλύπει διὰ τὸ ἀστέγαστον καὶ αἱ νύκτες
                        ἐπιγιγνόμεναι τοὐναντίον μετοπωριναὶ καὶ ψυχραὶ τῇ μεταβολῇ ἐς ἀσθένειαν
                        ἐνεωτέριζον, πάντα τε ποιούντων αὐτῶν διὰ στενοχωρίαν ἐν τῷ αὐτῷ καὶ προσέτι
                        τῶν νεκρῶν ὁμοῦ ἐπ᾽ ἀλλήλοις ξυννενημένων, οἳ ἔκ τε τῶν τραυμάτων καὶ διὰ
                        τὴν μεταβολὴν καὶ τὸ τοιοῦτον ἀπέθνῃσκον, καὶ ὀσμαὶ ἦσαν οὐκ ἀνεκτοί, καὶ
                        λιμῷ ἅμα καὶ δίψῃ ἐπιέζοντο<add>ἐδίδοσαν γὰρ αὐτῶν ἑκάστῳ ἐπὶ ὀκτὼ μῆνας
                            κοτύλην ὕδατος καὶ δύο κοτύλας σίτου</add>, ἄλλα τε ὅσα εἰκὸς ἐν τῷ
                        τοιούτῳ χωρίῳ ἐμπεπτωκότας κακοπαθῆσαι, οὐδὲν ὅτι οὐκ ἐπεγένετο αὐτοῖς· καὶ
                        ἡμέρας μὲν ἑβδομήκοντά τινας οὕτω διῃτήθησαν ἁθρόοι· ἔπειτα πλὴν ἀθηναίων
                        καὶ εἴ τινες σικελιωτῶν ἢ ἰταλιωτῶν ξυνεστράτευσαν, τοὺς ἄλλους ἀπέδοντο.
                        ἐλήφθησαν δὲ οἱ ξύμπαντες, ἀκριβείᾳ μὲν χαλεπὸν ἐξειπεῖν, ὅμως δὲ οὐκ
                        ἐλάσσους ἑπτακισχιλίων. ξυνέβη τε ἔργον τοῦτο<add>ἑλληνικὸν</add>τῶν κατὰ
                        τὸν πόλεμον τόνδε μέγιστον γενέσθαι, δοκεῖν δ᾽ ἔμοιγε καὶ ὧν ἀκοῇ ἑλληνικῶν
                        ἴσμεν, καὶ τοῖς τε κρατήσασι λαμπρότατον καὶ τοῖς διαφθαρεῖσι δυστυχέστατον·
                        κατὰ πάντα γὰρ πάντως νικηθέντες καὶ οὐδὲν ὀλίγον ἐς οὐδὲν κακοπαθήσαντες
                        πανωλεθρίᾳ δὴ τὸ λεγόμενον καὶ πεζὸς καὶ νῆες καὶ οὐδὲν ὅτι οὐκ ἀπώλετο, καὶ
                        ὀλίγοι ἀπὸ πολλῶν ἐπ᾽ οἴκου ἀπενόστησαν. ταῦτα μὲν τὰ περὶ σικελίαν
                        γενόμενα.</p>
                </div>
            </div>
            <div
                n="8"
                type="book">
                <div
                    n="t"
                    type="chapter">
                    <p>θουκυδιδου ιστοριων θ</p>
                </div>
                <div
                    n="1"
                    type="chapter">
                    <p>ἐς δὲ τὰς ἀθήνας ἐπειδὴ ἠγγέλθη, ἐπὶ πολὺ μὲν ἠπίστουν καὶ τοῖς πάνυ τῶν
                        στρατιωτῶν ἐξ αὐτοῦ τοῦ ἔργου διαπεφευγόσι καὶ σαφῶς ἀγγέλλουσι, μὴ οὕτω γε
                        ἄγαν πανσυδὶ διεφθάρθαι· ἐπειδὴ δὲ ἔγνωσαν, χαλεποὶ μὲν ἦσαν τοῖς
                        ξυμπροθυμηθεῖσι τῶν ῥητόρων τὸν ἔκπλουν, ὥσπερ οὐκ αὐτοὶ ψηφισάμενοι,
                        ὠργίζοντο δὲ καὶ τοῖς χρησμολόγοις τε καὶ μάντεσι καὶ ὁπόσοι τι τότε αὐτοὺς
                        θειάσαντες ἐπήλπισαν ὡς λήψονται σικελίαν. πάντα δὲ πανταχόθεν αὐτοὺς ἐλύπει
                        τε καὶ περιειστήκει ἐπὶ τῷ γεγενημένῳ φόβος τε καὶ κατάπληξις μεγίστη δή.
                        ἅμα μὲν γὰρ στερόμενοι καὶ ἰδίᾳ ἕκαστος καὶ ἡ πόλις ὁπλιτῶν τε πολλῶν καὶ
                        ἱππέων καὶ ἡλικίας οἵαν οὐχ ἑτέραν ἑώρων ὑπάρχουσαν ἐβαρύνοντο· ἅμα δὲ ναῦς
                        οὐχ ὁρῶντες ἐν τοῖς νεωσοίκοις ἱκανὰς οὐδὲ χρήματα ἐν τῷ κοινῷ οὐδ᾽
                        ὑπηρεσίας ταῖς ναυσὶν ἀνέλπιστοι ἦσαν ἐν τῷ παρόντι σωθήσεσθαι, τούς τε ἀπὸ
                        τῆς σικελίας πολεμίους εὐθὺς σφίσιν ἐνόμιζον τῷ ναυτικῷ ἐπὶ τὸν πειραιᾶ
                        πλευσεῖσθαι, ἄλλως τε καὶ τοσοῦτον κρατήσαντας, καὶ τοὺς αὐτόθεν πολεμίους
                        τότε δὴ καὶ διπλασίως πάντα παρεσκευασμένους κατὰ κράτος ἤδη καὶ ἐκ γῆς καὶ
                        ἐκ θαλάσσης ἐπικείσεσθαι, καὶ τοὺς ξυμμάχους σφῶν μετ᾽ αὐτῶν ἀποστάντας.
                        ὅμως δὲ ὡς ἐκ τῶν ὑπαρχόντων ἐδόκει χρῆναι μὴ ἐνδιδόναι, ἀλλὰ
                        παρασκευάζεσθαι καὶ ναυτικόν, ὅθεν ἂν δύνωνται ξύλα ξυμπορισαμένους, καὶ
                        χρήματα, καὶ τὰ τῶν ξυμμάχων ἐς ἀσφάλειαν ποιεῖσθαι, καὶ μάλιστα τὴν
                        εὔβοιαν, τῶν τε κατὰ τὴν πόλιν τι ἐς εὐτέλειαν σωφρονίσαι, καὶ ἀρχήν τινα
                        πρεσβυτέρων ἀνδρῶν ἑλέσθαι, οἵτινες περὶ τῶν παρόντων ὡς ἂν καιρὸς ᾖ
                        προβουλεύσουσιν. πάντα τε πρὸς τὸ παραχρῆμα περιδεές, ὅπερ φιλεῖ δῆμος
                        ποιεῖν, ἑτοῖμοι ἦσαν εὐτακτεῖν. καὶ ὡς ἔδοξεν αὐτοῖς, καὶ ἐποίουν ταῦτα, καὶ
                        τὸ θέρος ἐτελεύτα.</p>
                </div>
                <div
                    n="2"
                    type="chapter">
                    <p>τοῦ δ᾽ ἐπιγιγνομένου χειμῶνος πρὸς τὴν ἐκ τῆς σικελίας τῶν ἀθηναίων μεγάλην
                        κακοπραγίαν εὐθὺς οἱ ἕλληνες πάντες ἐπηρμένοι ἦσαν, οἱ μὲν μηδετέρων ὄντες
                        ξύμμαχοι, ὡς, ἤν τις καὶ μὴ παρακαλῇ σφᾶς, οὐκ ἀποστατέον ἔτι τοῦ πολέμου
                        εἴη, ἀλλ᾽ ἐθελοντὶ ἰτέον ἐπὶ τοὺς ἀθηναίους, νομίσαντες κἂν ἐπὶ σφᾶς ἕκαστοι
                        ἐλθεῖν αὐτούς, εἰ τὰ ἐν τῇ σικελίᾳ κατώρθωσαν, καὶ ἅμα βραχὺν ἔσεσθαι τὸν
                        λοιπὸν πόλεμον, οὗ μετασχεῖν καλὸν εἶναι, οἱ δ᾽ αὖ τῶν λακεδαιμονίων
                        ξύμμαχοι ξυμπροθυμηθέντες ἐπὶ πλέον ἢ πρὶν ἀπαλλάξεσθαι διὰ τάχους πολλῆς
                        ταλαιπωρίας. μάλιστα δὲ οἱ τῶν ἀθηναίων ὑπήκοοι ἑτοῖμοι ἦσαν καὶ παρὰ
                        δύναμιν αὐτῶν ἀφίστασθαι διὰ τὸ ὀργῶντες κρίνειν τὰ πράγματα καὶ μηδ᾽
                        ὑπολείπειν λόγον αὐτοῖς ὡς τό γ᾽ ἐπιὸν θέρος οἷοί τ᾽ ἔσονται περιγενέσθαι. ἡ
                        δὲ τῶν λακεδαιμονίων πόλις πᾶσί τε τούτοις ἐθάρσει καὶ μάλιστα ὅτι οἱ ἐκ τῆς
                        σικελίας αὐτοῖς ξύμμαχοι πολλῇ δυνάμει, κατ᾽ ἀνάγκην ἤδη τοῦ ναυτικοῦ
                        προσγεγενημένου, ἅμα τῷ ἦρι ὡς εἰκὸς παρέσεσθαι ἔμελλον. πανταχόθεν τε
                        εὐέλπιδες ὄντες ἀπροφασίστως ἅπτεσθαι διενοοῦντο τοῦ πολέμου, λογιζόμενοι
                        καλῶς τελευτήσαντος αὐτοῦ κινδύνων τε τοιούτων ἀπηλλάχθαι ἂν τὸ λοιπὸν οἷος
                        καὶ ὁ ἀπὸ τῶν ἀθηναίων περιέστη ἂν αὐτούς, εἰ τὸ σικελικὸν προσέλαβον, καὶ
                        καθελόντες ἐκείνους αὐτοὶ τῆς πάσης ἑλλάδος ἤδη ἀσφαλῶς ἡγήσεσθαι.</p>
                </div>
                <div
                    n="3"
                    type="chapter">
                    <p>εὐθὺς οὖν ἆγις μὲν ὁ βασιλεὺς αὐτῶν ἐν τῷ χειμῶνι τούτῳ ὁρμηθεὶς στρατῷ τινὶ
                        ἐκ δεκελείας τά τε τῶν ξυμμάχων ἠργυρολόγησεν ἐς τὸ ναυτικὸν καὶ τραπόμενος
                        ἐπὶ τοῦ μηλιῶς κόλπου οἰταίων τε κατὰ τὴν παλαιὰν ἔχθραν τῆς λείας τὴν
                        πολλὴν ἀπολαβὼν χρήματα ἐπράξατο, καὶ ἀχαιοὺς τοὺς φθιώτας καὶ τοὺς ἄλλους
                        τοὺς ταύτῃ θεσσαλῶν ὑπηκόους μεμφομένων καὶ ἀκόντων τῶν θεσσαλῶν ὁμήρους τέ
                        τινας ἠνάγκασε δοῦναι καὶ χρήματα, καὶ κατέθετο τοὺς ὁμήρους ἐς κόρινθον, ἔς
                        τε τὴν ξυμμαχίαν ἐπειρᾶτο προσάγειν. λακεδαιμόνιοι δὲ τὴν πρόσταξιν ταῖς
                        πόλεσιν ἑκατὸν νεῶν τῆς ναυπηγίας ἐποιοῦντο, καὶ ἑαυτοῖς μὲν καὶ βοιωτοῖς
                        πέντε καὶ εἴκοσιν ἑκατέροις ἔταξαν, φωκεῦσι δὲ καὶ λοκροῖς πέντε καὶ δέκα,
                        καὶ κορινθίοις πέντε καὶ δέκα, ἀρκάσι δὲ καὶ πελληνεῦσι καὶ σικυωνίοις δέκα,
                        μεγαρεῦσι δὲ καὶ τροιζηνίοις καὶ ἐπιδαυρίοις καὶ ἑρμιονεῦσι δέκα· τά τε ἄλλα
                        παρεσκευάζοντο ὡς εὐθὺς πρὸς τὸ ἔαρ ἑξόμενοι τοῦ πολέμου.</p>
                </div>
                <div
                    n="4"
                    type="chapter">
                    <p>παρεσκευάζοντο δὲ καὶ ἀθηναῖοι, ὥσπερ διενοήθησαν, ἐν τῷ αὐτῷ χειμῶνι τούτῳ
                        τήν τε ναυπηγίαν, ξύλα ξυμπορισάμενοι, καὶ σούνιον τειχίσαντες, ὅπως αὐτοῖς
                        ἀσφάλεια ταῖς σιταγωγοῖς ναυσὶν εἴη τοῦ περίπλου, καὶ τό τε ἐν τῇ λακωνικῇ
                        τείχισμα ἐκλιπόντες ὃ ἐνῳκοδόμησαν παραπλέοντες ἐς σικελίαν, καὶ τἆλλα, εἴ
                        πού τι ἐδόκει ἀχρεῖον ἀναλίσκεσθαι, ξυστελλόμενοι ἐς εὐτέλειαν, μάλιστα δὲ
                        τὰ τῶν ξυμμάχων διασκοποῦντες ὅπως μὴ σφῶν ἀποστήσονται.</p>
                </div>
                <div
                    n="5"
                    type="chapter">
                    <p>πρασσόντων δὲ ταῦτα ἀμφοτέρων καὶ ὄντων οὐδὲν ἄλλο ἢ ὥσπερ ἀρχομένων ἐν
                        κατασκευῇ τοῦ πολέμου, πρῶτοι εὐβοῆς ὡς ἆγιν περὶ ἀποστάσεως τῶν ἀθηναίων
                        ἐπρεσβεύσαντο ἐν τῷ χειμῶνι τούτῳ. ὁ δὲ προσδεξάμενος τοὺς λόγους αὐτῶν
                        μεταπέμπεται ἐκ λακεδαίμονος ἀλκαμένη τὸν σθενελαΐδου καὶ μέλανθον ἄρχοντας
                        ὡς ἐς τὴν εὔβοιαν· οἱ δ᾽ ἦλθον ἔχοντες τῶν νεοδαμωδῶν ὡς τριακοσίους, καὶ
                        παρεσκεύαζεν αὐτοῖς τὴν διάβασιν. ἐν τούτῳ δὲ καὶ λέσβιοι ἦλθον βουλόμενοι
                        καὶ αὐτοὶ ἀποστῆναι· καὶ ξυμπρασσόντων αὐτοῖς τῶν βοιωτῶν ἀναπείθεται ἆγις
                        ὥστε εὐβοίας μὲν πέρι ἐπισχεῖν, τοῖς δὲ λεσβίοις παρεσκεύαζε τὴν ἀπόστασιν,
                        ἀλκαμένη τε ἁρμοστὴν διδούς, ὃς ἐς εὔβοιαν πλεῖν ἔμελλε, καὶ δέκα μὲν
                        βοιωτοὶ ναῦς ὑπέσχοντο, δέκα δὲ ἆγις. καὶ ταῦτα ἄνευ τῆς λακεδαιμονίων
                        πόλεως ἐπράσσετο· ὁ γὰρ ἆγις, ὅσον χρόνον ἦν περὶ δεκέλειαν ἔχων τὴν μεθ᾽
                        ἑαυτοῦ δύναμιν, κύριος ἦν καὶ ἀποστέλλειν εἴ ποί τινα ἐβούλετο στρατιὰν καὶ
                        ξυναγείρειν καὶ χρήματα πράσσειν. καὶ πολὺ μᾶλλον ὡς εἰπεῖν κατὰ τοῦτον τὸν
                        καιρὸν αὐτοῦ οἱ ξύμμαχοι ὑπήκουον<add>ἢ</add>τῶν ἐν τῇ πόλει λακεδαιμονίων·
                        δύναμιν γὰρ ἔχων αὐτὸς εὐθὺς ἑκασταχόσε δεινὸς παρῆν.</p>
                    <p>καὶ ὁ μὲν τοῖς λεσβίοις ἔπρασσε, χῖοι δὲ καὶ ἐρυθραῖοι ἀποστῆναι καὶ αὐτοὶ
                        ἑτοῖμοι ὄντες πρὸς μὲν ἆγιν οὐκ ἐτράποντο, ἐς δὲ τὴν λακεδαίμονα. καὶ παρὰ
                        τισσαφέρνους, ὃς βασιλεῖ δαρείῳ τῷ ἀρταξέρξου στρατηγὸς ἦν τῶν κάτω,
                        πρεσβευτὴς ἅμα μετ᾽ αὐτῶν παρῆν. ἐπήγετο γὰρ καὶ ὁ τισσαφέρνης τοὺς
                        πελοποννησίους καὶ ὑπισχνεῖτο τροφὴν παρέξειν. ὑπὸ βασιλέως γὰρ νεωστὶ
                        ἐτύγχανε πεπραγμένος τοὺς ἐκ τῆς ἑαυτοῦ ἀρχῆς φόρους, οὓς δι᾽ ἀθηναίους ἀπὸ
                        τῶν ἑλληνίδων πόλεων οὐ δυνάμενος πράσσεσθαι ἐπωφείλησεν· τούς τε οὖν φόρους
                        μᾶλλον ἐνόμιζε κομιεῖσθαι κακώσας τοὺς ἀθηναίους, καὶ ἅμα βασιλεῖ ξυμμάχους
                        λακεδαιμονίους ποιήσειν, καὶ ἀμόργην τὸν πισσούθνου υἱὸν νόθον, ἀφεστῶτα
                        περὶ καρίαν, ὥσπερ αὐτῷ προσέταξε βασιλεύς, ἢ ζῶντα ἄξειν ἢ ἀποκτενεῖν.</p>
                </div>
                <div
                    n="6"
                    type="chapter">
                    <p>οἱ μὲν οὖν χῖοι καὶ τισσαφέρνης κοινῇ κατὰ τὸ αὐτὸ ἔπρασσον, καλλίγειτος δὲ ὁ
                        λαοφῶντος μεγαρεὺς καὶ τιμαγόρας ὁ ἀθηναγόρου κυζικηνός, φυγάδες τῆς ἑαυτῶν
                        ἀμφότεροι παρὰ φαρναβάζῳ τῷ φαρνάκου κατοικοῦντες, ἀφικνοῦνται περὶ τὸν
                        αὐτὸν καιρὸν ἐς τὴν λακεδαίμονα πέμψαντος φαρναβάζου, ὅπως ναῦς κομίσειαν ἐς
                        τὸν ἑλλήσποντον, καὶ αὐτός, εἰ δύναιτο, ἅπερ ὁ τισσαφέρνης προυθυμεῖτο, τάς
                        τε ἐν τῇ ἑαυτοῦ ἀρχῇ πόλεις ἀποστήσειε τῶν ἀθηναίων διὰ τοὺς φόρους καὶ ἀφ᾽
                        ἑαυτοῦ βασιλεῖ τὴν ξυμμαχίαν τῶν λακεδαιμονίων ποιήσειεν.</p>
                    <p>πρασσόντων δὲ ταῦτα χωρὶς ἑκατέρων, τῶν τε ἀπὸ τοῦ φαρναβάζου καὶ τῶν ἀπὸ τοῦ
                        τισσαφέρνους, πολλὴ ἅμιλλα ἐγίγνετο τῶν ἐν τῇ λακεδαίμονι, ὅπως οἱ μὲν ἐς
                        τὴν ἰωνίαν καὶ χίον, οἱ δ᾽ ἐς τὸν ἑλλήσποντον πρότερον ναῦς καὶ στρατιὰν
                        πείσουσι πέμπειν. οἱ μέντοι λακεδαιμόνιοι τὰ τῶν χίων καὶ τισσαφέρνους παρὰ
                        πολὺ προσεδέξαντο μᾶλλον· ξυνέπρασσε γὰρ αὐτοῖς καὶ ἀλκιβιάδης, ἐνδίῳ
                        ἐφορεύοντι πατρικὸς ἐς τὰ μάλιστα ξένος ὤν, ὅθεν καὶ τοὔνομα λακωνικὸν ἡ
                        οἰκία αὐτῶν κατὰ τὴν ξενίαν ἔσχεν· ἔνδιος γὰρ ἀλκιβιάδου ἐκαλεῖτο. ὅμως δ᾽
                        οἱ λακεδαιμόνιοι πρῶτον κατάσκοπον ἐς τὴν χίον πέμψαντες φρῦνιν ἄνδρα
                        περίοικον, εἰ αἵ τε νῆες αὐτοῖς εἰσὶν ὅσασπερ ἔλεγον καὶ τἆλλα εἰ ἡ πόλις
                        ἱκανή ἐστι πρὸς τὴν λεγομένην δόξαν, ἀπαγγείλαντος αὐτοῖς ὡς εἴη ταῦτα ἀληθῆ
                        ἅπερ ἤκουον, τούς τε χίους καὶ τοὺς ἐρυθραίους εὐθὺς ξυμμάχους ἐποιήσαντο
                        καὶ τεσσαράκοντα ναῦς ἐψηφίσαντο αὐτοῖς πέμπειν, ὡς ἐκεῖ οὐκ ἔλασσον ἢ
                        ἑξήκοντα ἀφ᾽ ὧν οἱ χῖοι ἔλεγον ὑπαρχουσῶν. καὶ τὸ μὲν πρῶτον δέκα τούτων
                        αὐτοὶ ἔμελλον πέμψειν, καὶ μελαγχρίδαν, ὃς αὐτοῖς ναύαρχος ἦν· ἔπειτα
                        σεισμοῦ γενομένου ἀντὶ τοῦ μελαγχρίδου χαλκιδέα ἔπεμπον καὶ ἀντὶ τῶν δέκα
                        νεῶν πέντε παρεσκευάζοντο ἐν τῇ λακωνικῇ. καὶ ὁ χειμὼν ἐτελεύτα καὶ ἑνὸς
                        δέον εἰκοστὸν ἔτος τῷ πολέμῳ ἐτελεύτα τῷδε ὃν θουκυδίδης ξυνέγραψεν.</p>
                </div>
                <div
                    n="7"
                    type="chapter">
                    <p>ἅμα δὲ τῷ ἦρι τοῦ ἐπιγιγνομένου θέρους εὐθὺς ἐπειγομένων τῶν χίων ἀποστεῖλαι
                        τὰς ναῦς καὶ δεδιότων μὴ οἱ ἀθηναῖοι τὰ πρασσόμενα αἴσθωνται<add>πάντες γὰρ
                            κρύφα αὐτῶν ἐπρεσβεύοντο</add>, ἀποπέμπουσιν οἱ λακεδαιμόνιοι ἐς
                        κόρινθον ἄνδρας σπαρτιάτας τρεῖς, ὅπως ἀπὸ τῆς ἑτέρας θαλάσσης ὡς τάχιστα
                        ἐπὶ τὴν πρὸς ἀθήνας ὑπερενεγκόντες τὰς ναῦς τὸν ἰσθμὸν κελεύσωσι πλεῖν ἐς
                        χίον πάσας, καὶ ἃς ὁ ἆγις παρεσκεύαζεν ἐς τὴν λέσβον καὶ τὰς ἄλλας· ἦσαν δὲ
                        αἱ ξύμπασαι τῶν ξυμμαχίδων νῆες αὐτόθι μιᾶς δέουσαι τεσσαράκοντα.</p>
                </div>
                <div
                    n="8"
                    type="chapter">
                    <p>ὁ μὲν οὖν καλλίγειτος καὶ τιμαγόρας ὑπὲρ τοῦ φαρναβάζου οὐκ ἐκοινοῦντο τὸν
                        στόλον ἐς τὴν χίον, οὐδὲ τὰ χρήματα ἐδίδοσαν ἃ ἦλθον ἔχοντες ἐς τὴν
                        ἀποστολὴν πέντε καὶ εἴκοσι τάλαντα, ἀλλ᾽ ὕστερον ἐφ᾽ ἑαυτῶν διενοοῦντο ἄλλῳ
                        στόλῳ πλεῖν· ὁ δὲ ἆγις ἐπειδὴ ἑώρα τοὺς λακεδαιμονίους ἐς τὴν χίον πρῶτον
                        ὡρμημένους, οὐδ᾽ αὐτὸς ἄλλο τι ἐγίγνωσκεν, ἀλλὰ ξυνελθόντες ἐς κόρινθον οἱ
                        ξύμμαχοι ἐβουλεύοντο, καὶ ἔδοξε πρῶτον ἐς χίον αὐτοῖς πλεῖν ἄρχοντα ἔχοντας
                        χαλκιδέα, ὃς ἐν τῇ λακωνικῇ τὰς πέντε ναῦς παρεσκεύαζεν, ἔπειτα ἐς λέσβον
                        καὶ ἀλκαμένη ἄρχοντα, ὅνπερ καὶ ἆγις διενοεῖτο, τὸ τελευταῖον δὲ ἐς τὸν
                        ἑλλήσποντον ἀφικέσθαι<add>προσετέτακτο δὲ ἐς αὐτὸν ἄρχων κλέαρχος ὁ
                            ῥαμφίου</add>, διαφέρειν δὲ τὸν ἰσθμὸν τὰς ἡμισείας τῶν νεῶν πρῶτον, καὶ
                        εὐθὺς ταύτας ἀποπλεῖν, ὅπως μὴ οἱ ἀθηναῖοι πρὸς τὰς ἀφορμωμένας μᾶλλον τὸν
                        νοῦν ἔχωσιν ἢ τὰς ὕστερον ἐπιδιαφερομένας. καὶ γὰρ τὸν πλοῦν ταύτῃ ἐκ τοῦ
                        προφανοῦς ἐποιοῦντο, καταφρονήσαντες τῶν ἀθηναίων ἀδυνασίαν, ὅτι ναυτικὸν
                        οὐδὲν αὐτῶν πολύ πω ἐφαίνετο. ὡς δὲ ἔδοξεν αὐτοῖς, καὶ διεκόμισαν εὐθὺς μίαν
                        καὶ εἴκοσι ναῦς.</p>
                </div>
                <div
                    n="9"
                    type="chapter">
                    <p>οἱ δὲ κορίνθιοι, ἐπειγομένων αὐτῶν τὸν πλοῦν, οὐ προυθυμήθησαν ξυμπλεῖν πρὶν
                        τὰ ἴσθμια, ἃ τότε ἦν, διεορτάσωσιν. ἆγις δὲ αὐτοῖς ἑτοῖμος ἦν ἐκείνους μὲν
                        μὴ λύειν δὴ τὰς ἰσθμιάδας σπονδάς, ἑαυτοῦ δὲ τὸν στόλον ἴδιον ποιήσασθαι. οὐ
                        ξυγχωρούντων δὲ τῶν κορινθίων, ἀλλὰ διατριβῆς ἐγγιγνομένης, οἱ ἀθηναῖοι
                        ᾐσθάνοντο τὰ τῶν χίων μᾶλλον, καὶ πέμψαντες ἕνα τῶν στρατηγῶν ἀριστοκράτη
                        ἐπῃτιῶντο αὐτούς, καὶ ἀρνουμένων τῶν χίων τὸ πιστὸν ναῦς σφίσι ξυμπέμπειν
                        ἐκέλευον ἐς τὸ ξυμμαχικόν· οἱ δ᾽ ἔπεμψαν ἑπτά. αἴτιον δ᾽ ἐγένετο τῆς
                        ἀποστολῆς τῶν νεῶν οἱ μὲν πολλοὶ τῶν χίων οὐκ εἰδότες τὰ πρασσόμενα, οἱ δὲ
                        ὀλίγοι καὶ ξυνειδότες τό τε πλῆθος οὐ βουλόμενοί πω πολέμιον ἔχειν, πρίν τι
                        καὶ ἰσχυρὸν λάβωσι, καὶ τοὺς πελοποννησίους οὐκέτι προσδεχόμενοι ἥξειν, ὅτι
                        διέτριβον.</p>
                </div>
                <div
                    n="10"
                    type="chapter">
                    <p>ἐν δὲ τούτῳ τὰ ἴσθμια ἐγίγνετο, καὶ οἱ ἀθηναῖοι<add>ἐπηγγέλθησαν
                        γάρ</add>ἐθεώρουν ἐς αὐτά, καὶ κατάδηλα μᾶλλον αὐτοῖς τὰ τῶν χίων ἐφάνη. καὶ
                        ἐπειδὴ ἀνεχώρησαν, παρεσκευάζοντο εὐθὺς ὅπως μὴ λήσουσιν αὐτοὺς αἱ νῆες ἐκ
                        τῶν κεγχρειῶν ἀφορμηθεῖσαι. οἱ δὲ μετὰ τὴν ἑορτὴν ἀνήγοντο μιᾷ καὶ εἴκοσι
                        ναυσὶν ἐς τὴν χίον, ἄρχοντα ἀλκαμένη ἔχοντες. καὶ αὐτοῖς οἱ ἀθηναῖοι τὸ
                        πρῶτον ἴσαις ναυσὶ προσπλεύσαντες ὑπῆγον ἐς τὸ πέλαγος. ὡς δ᾽ ἐπὶ πολὺ οὐκ
                        ἐπηκολούθησαν οἱ πελοποννήσιοι, ἀλλ᾽ ἀπετράποντο, ἐπανεχώρησαν καὶ οἱ
                        ἀθηναῖοι· τὰς γὰρ τῶν χίων ἑπτὰ ναῦς ἐν τῷ ἀριθμῷ μετὰ σφῶν ἔχοντες οὐ
                        πιστὰς ἐνόμιζον, ἀλλ᾽ ὕστερον ἄλλας προσπληρώσαντες ἐς ἑπτὰ καὶ τριάκοντα
                        παραπλέοντας αὐτοὺς καταδιώκουσιν ἐς σπείραιον τῆς κορινθίας· ἔστι δὲ λιμὴν
                        ἐρῆμος καὶ ἔσχατος πρὸς τὰ μεθόρια τῆς ἐπιδαυρίας. καὶ μίαν μὲν ναῦν
                        ἀπολλύασι μετέωρον οἱ πελοποννήσιοι, τὰς δὲ ἄλλας ξυναγαγόντες ὁρμίζουσιν.
                        καὶ προσβαλόντων τῶν ἀθηναίων καὶ κατὰ θάλασσαν ταῖς ναυσὶ καὶ ἐς τὴν γῆν
                        ἀποβάντων θόρυβός τε ἐγένετο πολὺς καὶ ἄτακτος, καὶ τῶν τε νεῶν τὰς πλείους
                        κατατραυματίζουσιν ἐν τῇ γῇ οἱ ἀθηναῖοι καὶ τὸν ἄρχοντα ἀλκαμένη
                        ἀποκτείνουσιν· καὶ αὐτῶν τινὲς ἀπέθανον.</p>
                </div>
                <div
                    n="11"
                    type="chapter">
                    <p>διακριθέντες δὲ πρὸς μὲν τὰς πολεμίας ναῦς ἐπέταξαν ἐφορμεῖν ἱκανάς, ταῖς δὲ
                        λοιπαῖς ἐς τὸ νησίδιον ὁρμίζονται ἐν ᾧ οὐ πολὺ ἀπέχοντι ἐστρατοπεδεύοντο,
                        καὶ ἐς τὰς ἀθήνας ἐπὶ βοήθειαν ἔπεμπον. παρῆσαν γὰρ καὶ τοῖς πελοποννησίοις
                        τῇ ὑστεραίᾳ οἵ τε κορίνθιοι βοηθοῦντες ἐπὶ τὰς ναῦς καὶ οὐ πολλῷ ὕστερον καὶ
                        οἱ ἄλλοι πρόσχωροι. καὶ ὁρῶντες τὴν φυλακὴν ἐν χωρίῳ ἐρήμῳ ἐπίπονον οὖσαν
                        ἠπόρουν, καὶ ἐπενόησαν μὲν κατακαῦσαι τὰς ναῦς, ἔπειτα δὲ ἔδοξεν αὐτοῖς
                        ἀνελκύσαι καὶ τῷ πεζῷ προσκαθημένους φυλακὴν ἔχειν, ἕως ἄν τις παρατύχῃ
                        διαφυγὴ ἐπιτηδεία. ἔπεμψε δ᾽ αὐτοῖς καὶ ἆγις αἰσθόμενος ταῦτα ἄνδρα
                        σπαρτιάτην θέρμωνα. τοῖς δὲ λακεδαιμονίοις πρῶτον μὲν ἠγγέλθη ὅτι αἱ νῆες
                        ἀνηγμέναι εἰσὶν ἐκ τοῦ ἰσθμοῦ<add>εἴρητο γάρ, ὅταν γένηται τοῦτο, ἀλκαμένει
                            ὑπὸ τῶν ἐφόρων ἱππέα πέμψαι</add>, καὶ εὐθὺς τὰς παρὰ σφῶν πέντε ναῦς
                        καὶ χαλκιδέα ἄρχοντα καὶ ἀλκιβιάδην μετ᾽ αὐτοῦ ἐβούλοντο πέμπειν· ἔπειτα
                        ὡρμημένων αὐτῶν τὰ περὶ τὴν ἐν τῷ σπειραίῳ τῶν νεῶν καταφυγὴν ἠγγέλθη, καὶ
                        ἀθυμήσαντες, ὅτι πρῶτον ἁπτόμενοι τοῦ ἰωνικοῦ πολέμου ἔπταισαν, τὰς ναῦς τὰς
                        ἐκ τῆς ἑαυτῶν οὐκέτι διενοοῦντο πέμπειν, ἀλλὰ καί τινας προανηγμένας
                        μετακαλεῖν.</p>
                </div>
                <div
                    n="12"
                    type="chapter">
                    <p>γνοὺς δὲ ὁ ἀλκιβιάδης πείθει αὖθις ἔνδιον καὶ τοὺς ἄλλους ἐφόρους μὴ
                        ἀποκνῆσαι τὸν πλοῦν, λέγων ὅτι φθήσονταί τε πλεύσαντες πρὶν τὴν τῶν νεῶν
                        ξυμφορὰν χίους αἰσθέσθαι, καὶ αὐτὸς ὅταν προσβάλῃ ἰωνίᾳ, ῥᾳδίως πείσειν τὰς
                        πόλεις ἀφίστασθαι τήν τε τῶν ἀθηναίων λέγων ἀσθένειαν καὶ τὴν τῶν
                        λακεδαιμονίων προθυμίαν· πιστότερος γὰρ ἄλλων φανεῖσθαι. ἐνδίῳ τε αὐτῷ ἰδίᾳ
                        ἔλεγε καλὸν εἶναι δι᾽ ἐκείνου ἀποστῆσαί τε ἰωνίαν καὶ βασιλέα ξύμμαχον
                        ποιῆσαι λακεδαιμονίοις, καὶ μὴ ἄγιδος τὸ ἀγώνισμα τοῦτο γενέσθαι· ἐτύγχανε
                        γὰρ τῷ ἄγιδι αὐτὸς διάφορος ὤν. καὶ ὁ μὲν πείσας τούς τε ἄλλους ἐφόρους καὶ
                        ἔνδιον ἀνήγετο ταῖς πέντε ναυσὶ μετὰ χαλκιδέως τοῦ λακεδαιμονίου, καὶ διὰ
                        τάχους τὸν πλοῦν ἐποιοῦντο.</p>
                </div>
                <div
                    n="13"
                    type="chapter">
                    <p>ἀνεκομίζοντο δὲ ὑπὸ τὸν αὐτὸν χρόνον τοῦτον καὶ αἱ ἀπὸ τῆς σικελίας
                        πελοποννησίων ἑκκαίδεκα νῆες αἱ μετὰ γυλίππου ξυνδιαπολεμήσασαι· καὶ περὶ
                        τὴν λευκάδα ἀποληφθεῖσαι καὶ κοπεῖσαι ὑπὸ τῶν ἀττικῶν ἑπτὰ καὶ εἴκοσι νεῶν,
                        ὧν ἦρχεν ἱπποκλῆς μενίππου φυλακὴν ἔχων τῶν ἀπὸ τῆς σικελίας νεῶν, αἱ λοιπαὶ
                        πλὴν μιᾶς διαφυγοῦσαι τοὺς ἀθηναίους κατέπλευσαν ἐς τὴν κόρινθον.</p>
                </div>
                <div
                    n="14"
                    type="chapter">
                    <p>ὁ δὲ χαλκιδεὺς καὶ ὁ ἀλκιβιάδης πλέοντες ὅσοις τε ἐπιτύχοιεν ξυνελάμβανον τοῦ
                        μὴ ἐξάγγελτοι γενέσθαι, καὶ προσβαλόντες πρῶτον κωρύκῳ τῆς ἠπείρου καὶ
                        ἀφέντες ἐνταῦθα αὐτοὺς αὐτοὶ μὲν προξυγγενόμενοι τῶν ξυμπρασσόντων χίων τισὶ
                        καὶ κελευόντων καταπλεῖν μὴ προειπόντας ἐς τὴν πόλιν, ἀφικνοῦνται αἰφνίδιοι
                        τοῖς χίοις. καὶ οἱ μὲν πολλοὶ ἐν θαύματι ἦσαν καὶ ἐκπλήξει· τοῖς δ᾽ ὀλίγοις
                        παρεσκεύαστο ὥστε βουλήν<add>τε</add>τυχεῖν ξυλλεγομένην, καὶ γενομένων
                        λόγων ἀπό τε τοῦ χαλκιδέως καὶ ἀλκιβιάδου ὡς ἄλλαι<add>τε</add>νῆες πολλαὶ
                        προσπλέουσι καὶ τὰ περὶ τῆς πολιορκίας τῶν ἐν τῷ σπειραίῳ νεῶν οὐ
                        δηλωσάντων, ἀφίστανται χῖοι καὶ αὖθις ἐρυθραῖοι ἀθηναίων. καὶ μετὰ ταῦτα
                        τρισὶ ναυσὶ πλεύσαντες καὶ κλαζομενὰς ἀφιστᾶσιν. διαβάντες τε εὐθὺς οἱ
                        κλαζομένιοι ἐς τὴν ἤπειρον τὴν πολίχναν ἐτείχιζον, εἴ τι δέοι, σφίσιν αὐτοῖς
                        ἐκ τῆς νησῖδος ἐν ᾗ οἰκοῦσι πρὸς ἀναχώρησιν. καὶ οἱ μὲν ἀφεστῶτες ἐν
                        τειχισμῷ τε πάντες ἦσαν καὶ παρασκευῇ πολέμου·</p>
                </div>
                <div
                    n="15"
                    type="chapter">
                    <p>ἐς δὲ τὰς ἀθήνας ταχὺ ἀγγελία τῆς χίου ἀφικνεῖται· καὶ νομίσαντες μέγαν ἤδη
                        καὶ σαφῆ τὸν κίνδυνον σφᾶς περιεστάναι, καὶ τοὺς λοιποὺς ξυμμάχους οὐκ
                        ἐθελήσειν τῆς μεγίστης πόλεως μεθεστηκυίας ἡσυχάζειν, τά τε χίλια τάλαντα,
                        ὧν διὰ παντὸς τοῦ πολέμου ἐγλίχοντο μὴ ἅψασθαι, εὐθὺς ἔλυσαν τὰς ἐπικειμένας
                        ζημίας τῷ εἰπόντι ἢ ἐπιψηφίσαντι ὑπὸ τῆς παρούσης ἐκπλήξεως, καὶ ἐψηφίσαντο
                        κινεῖν καὶ ναῦς πληροῦν οὐκ ὀλίγας, τῶν τε ἐν τῷ σπειραίῳ ἐφορμουσῶν τὰς μὲν
                        ὀκτὼ ἤδη πέμπειν, αἳ ἀπολιποῦσαι τὴν φυλακὴν τὰς μετὰ χαλκιδέως διώξασαι καὶ
                        οὐ καταλαβοῦσαι ἀνεκεχωρήκεσαν<add>ἦρχε δὲ αὐτῶν στρομβιχίδης
                        διοτίμου</add>, ἄλλας δὲ οὐ πολὺ ὕστερον βοηθεῖν δώδεκα μετὰ θρασυκλέους,
                        ἀπολιπούσας καὶ ταύτας τὴν ἐφόρμησιν. τάς τε τῶν χίων ἑπτὰ ναῦς, αἳ αὐτοῖς
                        ξυνεπολιόρκουν τὰς ἐν τῷ σπειραίῳ, ἀπαγαγόντες τοὺς μὲν δούλους ἐξ αὐτῶν
                        ἠλευθέρωσαν, τοὺς δ᾽ ἐλευθέρους κατέδησαν. ἑτέρας δὲ<add>δέκα</add>ἀντὶ
                        πασῶν τῶν ἀπελθουσῶν νεῶν ἐς τὴν ἐφόρμησιν τῶν πελοποννησίων διὰ τάχους
                        πληρώσαντες ἀντέπεμψαν καὶ ἄλλας διενοοῦντο τριάκοντα πληροῦν. καὶ πολλὴ ἦν
                        ἡ προθυμία καὶ ὀλίγον ἐπράσσετο οὐδὲν ἐς τὴν βοήθειαν τὴν ἐπὶ τὴν χίον.</p>
                </div>
                <div
                    n="16"
                    type="chapter">
                    <p>ἐν δὲ τούτῳ στρομβιχίδης ταῖς ὀκτὼ ναυσὶν ἀφικνεῖται ἐς σάμον, καὶ προσλαβὼν
                        σαμίαν μίαν ἔπλευσεν ἐς τέων καὶ ἡσυχάζειν ἠξίου αὐτούς. ἐκ δὲ τῆς χίου ἐς
                        τὴν τέων καὶ ὁ χαλκιδεὺς μετὰ τριῶν καὶ εἴκοσι νεῶν ἐπέπλει καὶ ὁ πεζὸς ἅμα
                        ὁ τῶν κλαζομενίων καὶ ἐρυθραίων παρῄει. προαισθόμενος δὲ ὁ στρομβιχίδης
                        ἐξανήγετο καὶ μετεωρισθεὶς ἐν τῷ πελάγει ὡς ἑώρα τὰς ναῦς πολλὰς τὰς ἀπὸ τῆς
                        χίου, φυγὴν ἐποιεῖτο ἐπὶ τῆς σάμου· αἱ δὲ ἐδίωκον. τὸν δὲ πεζὸν οἱ τήιοι τὸ
                        πρῶτον οὐκ ἐσδεχόμενοι, ὡς ἔφυγον οἱ ἀθηναῖοι, ἐσηγάγοντο. καὶ ἐπέσχον μὲν
                        οἱ πεζοὶ καὶ χαλκιδέα ἐκ τῆς διώξεως περιμένοντες· ὡς δὲ ἐχρόνιζε, καθῄρουν
                        αὐτοί τε τὸ τεῖχος ὃ ἀνῳκοδόμησαν οἱ ἀθηναῖοι τῆς τηίων πόλεως τὸ πρὸς
                        ἤπειρον, ξυγκαθῄρουν δὲ αὐτοῖς καὶ τῶν βαρβάρων ἐπελθόντες οὐ πολλοί, ὧν
                        ἦρχε στάγης ὕπαρχος τισσαφέρνους.</p>
                </div>
                <div
                    n="17"
                    type="chapter">
                    <p>χαλκιδεὺς δὲ καὶ ἀλκιβιάδης ὡς κατεδίωξαν ἐς σάμον στρομβιχίδην, ἐκ μὲν τῶν
                        ἐκ πελοποννήσου νεῶν τοὺς ναύτας ὁπλίσαντες ἐν χίῳ καταλιμπάνουσιν,
                        ἀντιπληρώσαντες δὲ ταύτας τε ἐκ χίου καὶ ἄλλας εἴκοσιν ἔπλεον ἐς μίλητον ὡς
                        ἀποστήσοντες· ἐβούλετο γὰρ ὁ ἀλκιβιάδης, ὢν ἐπιτήδειος τοῖς προεστῶσι τῶν
                        μιλησίων, φθάσαι τάς τε ἀπὸ τῆς πελοποννήσου ναῦς προσαγαγόμενος αὐτοὺς καὶ
                        τοῖς χίοις καὶ ἑαυτῷ καὶ χαλκιδεῖ καὶ τῷ ἀποστείλαντι ἐνδίῳ, ὥσπερ ὑπέσχετο,
                        τὸ ἀγώνισμα προσθεῖναι, ὅτι πλείστας τῶν πόλεων μετὰ τῆς χίων δυνάμεως καὶ
                        χαλκιδέως ἀποστήσας. λαθόντες οὖν τὸ πλεῖστον τοῦ πλοῦ καὶ φθάσαντες οὐ πολὺ
                        τόν τε στρομβιχίδην καὶ τὸν θρασυκλέα, ὃς ἔτυχεν ἐκ τῶν ἀθηνῶν δώδεκα ναυσὶν
                        ἄρτι παρὼν καὶ ξυνδιώκων, ἀφιστᾶσι τὴν μίλητον. καὶ οἱ ἀθηναῖοι κατὰ πόδας
                        μιᾶς δεούσαις εἴκοσι ναυσὶν ἐπιπλεύσαντες, ὡς αὐτοὺς οὐκ ἐδέχοντο οἱ
                        μιλήσιοι, ἐν λάδῃ τῇ ἐπικειμένῃ νήσῳ ἐφώρμουν. καὶ ἡ πρὸς βασιλέα ξυμμαχία
                        λακεδαιμονίοις ἡ πρώτη μιλησίων εὐθὺς ἀποστάντων διὰ τισσαφέρνους καὶ
                        χαλκιδέως ἐγένετο ἥδε.</p>
                </div>
                <div
                    n="18"
                    type="chapter">
                    <p><quote>ἐπὶ τοῖσδε ξυμμαχίαν ἐποιήσαντο πρὸς βασιλέα καὶ τισσαφέρνην
                            λακεδαιμόνιοι καὶ οἱ ξύμμαχοι. ὁπόσην χώραν καὶ πόλεις βασιλεὺς ἔχει καὶ
                            οἱ πατέρες οἱ βασιλέως εἶχον, βασιλέως ἔστω· καὶ ἐκ τούτων τῶν πόλεων
                            ὁπόσα ἀθηναίοις ἐφοίτα χρήματα ἢ ἄλλο τι, κωλυόντων κοινῇ βασιλεὺς καὶ
                            λακεδαιμόνιοι καὶ οἱ ξύμμαχοι ὅπως μήτε χρήματα λαμβάνωσιν ἀθηναῖοι μήτε
                            ἄλλο μηδέν. καὶ τὸν πόλεμον τὸν πρὸς ἀθηναίους κοινῇ πολεμούντων
                            βασιλεὺς καὶ λακεδαιμόνιοι καὶ οἱ ξύμμαχοι· καὶ κατάλυσιν τοῦ πολέμου
                            πρὸς ἀθηναίους μὴ ἐξέστω ποιεῖσθαι, ἢν μὴ ἀμφοτέροις δοκῇ, βασιλεῖ καὶ
                            λακεδαιμονίοις καὶ τοῖς ξυμμάχοις. ἢν δέ τινες ἀφιστῶνται ἀπὸ βασιλέως,
                            πολέμιοι ὄντων καὶ λακεδαιμονίοις καὶ τοῖς ξυμμάχοις· καὶ ἤν τινες
                            ἀφιστῶνται ἀπὸ λακεδαιμονίων καὶ τῶν ξυμμάχων, πολέμιοι ὄντων βασιλεῖ
                            κατὰ ταὐτά.</quote></p>
                </div>
                <div
                    n="19"
                    type="chapter">
                    <p>ἡ μὲν ξυμμαχία αὕτη ἐγένετο· μετὰ δὲ ταῦτα οἱ χῖοι εὐθὺς δέκα ἑτέρας
                        πληρώσαντες ναῦς ἔπλευσαν ἐς ἄναια, βουλόμενοι περί τε τῶν ἐν μιλήτῳ
                        πυθέσθαι καὶ τὰς πόλεις ἅμα ἀφιστάναι. καὶ ἐλθούσης παρὰ χαλκιδέως ἀγγελίας
                        αὐτοῖς ἀποπλεῖν πάλιν, καὶ ὅτι ἀμόργης παρέσται κατὰ γῆν στρατιᾷ, ἔπλευσαν
                        ἐς διὸς ἱερόν· καὶ καθορῶσιν ἑκκαίδεκα ναῦς, ἃς ὕστερον ἔτι θρασυκλέους
                        διομέδων ἔχων ἀπ᾽ ἀθηνῶν προσέπλει. καὶ ὡς εἶδον, ἔφευγον μιᾷ μὲν νηὶ ἐς
                        ἔφεσον, αἱ δὲ λοιπαὶ ἐπὶ τῆς τέω. καὶ τέσσαρας μὲν κενὰς οἱ ἀθηναῖοι
                        λαμβάνουσι τῶν ἀνδρῶν ἐς τὴν γῆν φθασάντων· αἱ δ᾽ ἄλλαι ἐς τὴν τηίων πόλιν
                        καταφεύγουσιν. καὶ οἱ μὲν ἀθηναῖοι ἐπὶ τῆς σάμου ἀπέπλευσαν, οἱ δὲ χῖοι ταῖς
                        λοιπαῖς ναυσὶν ἀναγαγόμενοι καὶ ὁ πεζὸς μετ᾽ αὐτῶν λέβεδον ἀπέστησαν καὶ
                        αὖθις αἱράς. καὶ μετὰ τοῦτο ἕκαστοι ἐπ᾽ οἴκου ἀπεκομίσθησαν, καὶ ὁ πεζὸς καὶ
                        αἱ νῆες.</p>
                </div>
                <div
                    n="20"
                    type="chapter">
                    <p>ὑπὸ δὲ τοὺς αὐτοὺς χρόνους αἱ ἐν τῷ σπειραίῳ εἴκοσι νῆες τῶν πελοποννησίων,
                        καταδιωχθεῖσαι τότε καὶ ἐφορμούμεναι ἴσῳ ἀριθμῷ ὑπὸ ἀθηναίων, ἐπέκπλουν
                        ποιησάμεναι αἰφνίδιον καὶ κρατήσασαι ναυμαχίᾳ τέσσαράς τε ναῦς λαμβάνουσι
                        τῶν ἀθηναίων καὶ ἀποπλεύσασαι ἐς κεγχρειὰς τὸν ἐς τὴν χίον καὶ τὴν ἰωνίαν
                        πλοῦν αὖθις παρεσκευάζοντο. καὶ ναύαρχος αὐτοῖς ἐκ λακεδαίμονος ἀστύοχος
                        ἐπῆλθεν, ᾧπερ ἐγίγνετο ἤδη πᾶσα ἡ ναυαρχία.</p>
                    <p>ἀναχωρήσαντος δὲ τοῦ ἐκ τῆς τέω πεζοῦ καὶ τισσαφέρνης αὐτὸς στρατιᾷ
                        παραγενόμενος καὶ ἐπικαθελὼν τὸ ἐν τῇ τέῳ τεῖχος, εἴ τι ὑπελείφθη,
                        ἀνεχώρησεν. καὶ διομέδων ἀπελθόντος αὐτοῦ οὐ πολὺ ὕστερον δέκα ναυσὶν
                        ἀθηναίων ἀφικόμενος ἐσπείσατο τηίοις ὥστε δέχεσθαι καὶ σφᾶς. καὶ παραπλεύσας
                        ἐπὶ αἱρὰς καὶ προσβαλών, ὡς οὐκ ἐλάμβανε τὴν πόλιν, ἀπέπλευσεν.</p>
                </div>
                <div
                    n="21"
                    type="chapter">
                    <p>ἐγένετο δὲ κατὰ τὸν χρόνον τοῦτον καὶ ἡ ἐν σάμῳ ἐπανάστασις ὑπὸ τοῦ δήμου
                        τοῖς δυνατοῖς μετὰ ἀθηναίων, οἳ ἔτυχον ἐν τρισὶ ναυσὶ παρόντες. καὶ ὁ δῆμος
                        ὁ σαμίων ἐς διακοσίους μέν τινας τοὺς πάντας τῶν δυνατωτάτων ἀπέκτεινε,
                        τετρακοσίους δὲ φυγῇ ζημιώσαντες καὶ αὐτοὶ τὴν γῆν αὐτῶν καὶ οἰκίας
                        νειμάμενοι, ἀθηναίων τε σφίσιν αὐτονομίαν μετὰ ταῦτα ὡς βεβαίοις ἤδη
                        ψηφισαμένων, τὰ λοιπὰ διῴκουν τὴν πόλιν, καὶ τοῖς γεωμόροις μετεδίδοσαν οὔτε
                        ἄλλου οὐδενὸς οὔτε ἐκδοῦναι οὐδ᾽ ἀγαγέσθαι παρ᾽ ἐκείνων οὐδ᾽ ἐς ἐκείνους
                        οὐδενὶ ἔτι τοῦ δήμου ἐξῆν.</p>
                </div>
                <div
                    n="22"
                    type="chapter">
                    <p>μετὰ δὲ ταῦτα τοῦ αὐτοῦ θέρους οἱ χῖοι, ὥσπερ ἤρξαντο, οὐδὲν ἀπολείποντες
                        προθυμίας, ἄνευ τε πελοποννησίων πλήθει παρόντες ἀποστῆσαι τὰς πόλεις καὶ
                        βουλόμενοι ἅμα ὡς πλείστους σφίσι ξυγκινδυνεύειν, στρατεύονται αὐτοί τε
                        τρισκαίδεκα ναυσὶν ἐπὶ τὴν λέσβον, ὥσπερ εἴρητο ὑπὸ τῶν λακεδαιμονίων
                        δεύτερον ἐπ᾽ αὐτὴν ἰέναι καὶ ἐκεῖθεν ἐπὶ τὸν ἑλλήσποντον, καὶ ὁ πεζὸς ἅμα
                        πελοποννησίων τε τῶν παρόντων καὶ τῶν αὐτόθεν ξυμμάχων παρῄει ἐπὶ κλαζομενῶν
                        τε καὶ κύμης· ἦρχε δ᾽ αὐτοῦ εὐάλας σπαρτιάτης, τῶν δὲ νεῶν δεινιάδας
                        περίοικος. καὶ αἱ μὲν νῆες καταπλεύσασαι μήθυμναν πρῶτον ἀφιστᾶσι, καὶ
                        καταλείπονται τέσσαρες νῆες ἐν αὐτῇ· καὶ αὖθις αἱ λοιπαὶ μυτιλήνην
                        ἀφιστᾶσιν.</p>
                </div>
                <div
                    n="23"
                    type="chapter">
                    <p>ἀστύοχος δὲ ὁ λακεδαιμόνιος ναύαρχος τέσσαρσι ναυσίν, ὥσπερ ὥρμητο, πλέων ἐκ
                        τῶν κεγχρειῶν ἀφικνεῖται ἐς χίον. καὶ τρίτην ἡμέραν αὐτοῦ ἥκοντος αἱ ἀττικαὶ
                        νῆες πέντε καὶ εἴκοσιν ἔπλεον ἐς λέσβον, ὧν ἦρχε λέων καὶ διομέδων· λέων γὰρ
                        ὕστερον δέκα ναυσὶ προσεβοήθησεν ἐκ τῶν ἀθηνῶν. ἀναγαγόμενος δὲ καὶ ὁ
                        ἀστύοχος τῇ αὐτῇ ἡμέρᾳ ἐς ὀψὲ καὶ προσλαβὼν χίαν ναῦν μίαν ἔπλει ἐς τὴν
                        λέσβον, ὅπως ὠφελοίη, εἴ τι δύναιτο. καὶ ἀφικνεῖται ἐς τὴν πύρραν, ἐκεῖθεν
                        δὲ τῇ ὑστεραίᾳ ἐς ἔρεσον, ἔνθα πυνθάνεται ὅτι ἡ μυτιλήνη ὑπὸ τῶν ἀθηναίων
                        αὐτοβοεὶ ἑάλωκεν· οἱ γὰρ ἀθηναῖοι ὥσπερ ἔπλεον ἀπροσδόκητοι κατασχόντες ἐς
                        τὸν λιμένα τῶν τε χίων νεῶν ἐκράτησαν καὶ ἀποβάντες τοὺς ἀντιστάντας μάχῃ
                        νικήσαντες τὴν πόλιν ἔσχον. ἃ πυνθανόμενος ὁ ἀστύοχος τῶν τε ἐρεσίων καὶ τῶν
                        ἐκ τῆς μηθύμνης μετ᾽ εὐβούλου χίων νεῶν, αἳ τότε καταλειφθεῖσαι καὶ ὡς ἡ
                        μυτιλήνη ἑάλω φεύγουσαι περιέτυχον αὐτῷ τρεῖς<add>μία γὰρ ἑάλω ὑπὸ τῶν
                            ἀθηναίων</add>, οὐκέτι ἐπὶ τὴν μυτιλήνην ὥρμησεν, ἀλλὰ τὴν ἔρεσον
                        ἀποστήσας καὶ ὁπλίσας, καὶ τοὺς ἀπὸ τῶν ἑαυτοῦ νεῶν ὁπλίτας πεζῇ παραπέμπει
                        ἐπὶ τὴν ἄντισσαν καὶ μήθυμναν ἄρχοντα ἐτεόνικον προστάξας· καὶ αὐτὸς ταῖς τε
                        μεθ᾽ ἑαυτοῦ ναυσὶ καὶ ταῖς τρισὶ ταῖς χίαις παρέπλει, ἐλπίζων τοὺς
                        μηθυμναίους θαρσήσειν τε ἰδόντας σφᾶς καὶ ἐμμενεῖν τῇ ἀποστάσει. ὡς δὲ αὐτῷ
                        τὰ ἐν τῇ λέσβῳ πάντα ἠναντιοῦτο, ἀπέπλευσε τὸν ἑαυτοῦ στρατὸν πεζὸν ἀναλαβὼν
                        ἐς τὴν χίον. ἀπεκομίσθη δὲ πάλιν κατὰ πόλεις καὶ ὁ τῶν ξυμμάχων πεζός, ὃς
                        ἐπὶ τὸν ἑλλήσποντον ἐμέλλησεν ἰέναι. καὶ ἀπὸ τῶν ἐν κεγχρειᾷ ξυμμαχίδων
                        πελοποννησίων νεῶν ἀφικνοῦνται αὐτοῖς ἓξ μετὰ ταῦτα ἐς τὴν χίον. οἱ δὲ
                        ἀθηναῖοι τά τ᾽ ἐν τῇ λέσβῳ πάλιν κατεστήσαντο καὶ πλεύσαντες ἐξ αὐτῆς
                        κλαζομενίων τὴν ἐν τῇ ἠπείρῳ πολίχναν τειχιζομένην ἑλόντες διεκόμισαν πάλιν
                        αὐτοὺς ἐς τὴν ἐν τῇ νήσῳ πόλιν, πλὴν τῶν αἰτίων τῆς ἀποστάσεως· οὗτοι δὲ ἐς
                        δαφνοῦντα ἀπῆλθον. καὶ αὖθις κλαζομεναὶ προσεχώρησαν ἀθηναίοις.</p>
                </div>
                <div
                    n="24"
                    type="chapter">
                    <p>τοῦ δ᾽ αὐτοῦ θέρους οἵ τ᾽ ἐπὶ μιλήτῳ ἀθηναῖοι ταῖς εἴκοσι ναυσὶν ἐν τῇ λάδῃ
                        ἐφορμοῦντες ἀπόβασιν ποιησάμενοι ἐς πάνορμον τῆς μιλησίας χαλκιδέα τε τὸν
                        λακεδαιμόνιον ἄρχοντα μετ᾽ ὀλίγων παραβοηθήσαντα ἀποκτείνουσι καὶ τροπαῖον
                        τρίτῃ ἡμέρᾳ ὕστερον διαπλεύσαντες ἔστησαν, ὃ οἱ μιλήσιοι ὡς οὐ μετὰ κράτους
                        τῆς γῆς σταθὲν ἀνεῖλον· καὶ λέων καὶ διομέδων ἔχοντες τὰς ἐκ λέσβου ἀθηναίων
                        ναῦς, ἔκ τε οἰνουσσῶν τῶν πρὸ χίου νήσων καὶ ἐκ σιδούσσης καὶ ἐκ πτελεοῦ, ἃ
                        ἐν τῇ ἐρυθραίᾳ εἶχον τείχη, καὶ ἐκ τῆς λέσβου ὁρμώμενοι τὸν πρὸς τοὺς χίους
                        πόλεμον ἀπὸ τῶν νεῶν ἐποιοῦντο· εἶχον δ᾽ ἐπιβάτας τῶν ὁπλιτῶν ἐκ καταλόγου
                        ἀναγκαστούς. καὶ ἔν τε καρδαμύλῃ ἀποβάντες καὶ ἐν βολίσκῳ τοὺς
                        προσβοηθήσαντας τῶν χίων μάχῃ νικήσαντες καὶ πολλοὺς διαφθείραντες ἀνάστατα
                        ἐποίησαν τὰ ταύτῃ χωρία, καὶ ἐν φάναις αὖθις ἄλλῃ μάχῃ ἐνίκησαν καὶ τρίτῃ ἐν
                        λευκωνίῳ. καὶ μετὰ τοῦτο οἱ μὲν χῖοι ἤδη οὐκέτι ἐπεξῇσαν, οἱ δὲ τὴν χώραν
                        καλῶς κατεσκευασμένην καὶ ἀπαθῆ οὖσαν ἀπὸ τῶν μηδικῶν μέχρι τότε
                        διεπόρθησαν. χῖοι γὰρ μόνοι μετὰ λακεδαιμονίους ὧν ἐγὼ ᾐσθόμην ηὐδαιμόνησάν
                        τε ἅμα καὶ ἐσωφρόνησαν, καὶ ὅσῳ ἐπεδίδου ἡ πόλις αὐτοῖς ἐπὶ τὸ μεῖζον, τόσῳ
                        δὲ καὶ ἐκοσμοῦντο ἐχυρώτερον. καὶ οὐδ᾽ αὐτὴν τὴν ἀπόστασιν, εἰ τοῦτο δοκοῦσι
                        παρὰ τὸ ἀσφαλέστερον πρᾶξαι, πρότερον ἐτόλμησαν ποιήσασθαι ἢ μετὰ πολλῶν τε
                        καὶ ἀγαθῶν ξυμμάχων ἔμελλον ξυγκινδυνεύσειν καὶ τοὺς ἀθηναίους ᾐσθάνοντο
                        οὐδ᾽ αὐτοὺς ἀντιλέγοντας ἔτι μετὰ τὴν σικελικὴν ξυμφορὰν ὡς οὐ πάνυ πόνηρα
                            σφῶν<add>βεβαίως</add>τὰ πράγματα εἴη· εἰ δέ τι ἐν τοῖς ἀνθρωπείοις τοῦ
                        βίου παραλόγοις ἐσφάλησαν, μετὰ πολλῶν οἷς ταὐτὰ ἔδοξε, τὰ τῶν ἀθηναίων ταχὺ
                        ξυναναιρεθήσεσθαι, τὴν ἁμαρτίαν ξυνέγνωσαν. εἰργομένοις οὖν αὐτοῖς τῆς
                        θαλάσσης καὶ κατὰ γῆν πορθουμένοις ἐνεχείρησάν τινες πρὸς ἀθηναίους ἀγαγεῖν
                        τὴν πόλιν· οὓς αἰσθόμενοι οἱ ἄρχοντες αὐτοὶ μὲν ἡσύχασαν, ἀστύοχον δὲ ἐξ
                        ἐρυθρῶν τὸν ναύαρχον μετὰ τεσσάρων νεῶν, αἳ παρῆσαν αὐτῷ, κομίσαντες
                        ἐσκόπουν ὅπως μετριώτατα ἢ ὁμήρων λήψει ἢ ἄλλῳ τῳ τρόπῳ καταπαύσουσι τὴν
                        ἐπιβουλήν. καὶ οἱ μὲν ταῦτα ἔπρασσον.</p>
                </div>
                <div
                    n="25"
                    type="chapter">
                    <p>ἐκ δὲ τῶν ἀθηνῶν τοῦ αὐτοῦ θέρους τελευτῶντος χίλιοι ὁπλῖται ἀθηναίων καὶ
                        πεντακόσιοι καὶ χίλιοι ἀργείων<add>τοὺς γὰρ πεντακοσίους τῶν ἀργείων ψιλοὺς
                            ὄντας ὥπλισαν οἱ ἀθηναῖοι</add>καὶ χίλιοι τῶν ξυμμάχων ναυσὶ δυοῖν
                        δεούσαις πεντήκοντα, ὧν ἦσαν καὶ ὁπλιταγωγοί, φρυνίχου καὶ ὀνομακλέους καὶ
                        σκιρωνίδου στρατηγούντων κατέπλευσαν ἐς σάμον, καὶ διαβάντες ἐς μίλητον
                        ἐστρατοπεδεύσαντο. μιλήσιοι δὲ ἐξελθόντες αὐτοί τε, ὀκτακόσιοι ὁπλῖται, καὶ
                        οἱ μετὰ χαλκιδέως ἐλθόντες πελοποννήσιοι καὶ τισσαφέρνους
                            τι<add>ξενικὸν</add>ἐπικουρικόν, καὶ αὐτὸς τισσαφέρνης παρὼν καὶ ἡ ἵππος
                        αὐτοῦ, ξυνέβαλον τοῖς ἀθηναίοις καὶ τοῖς ξυμμάχοις. καὶ οἱ μὲν ἀργεῖοι τῷ
                        σφετέρῳ αὐτῶν κέρᾳ προεξᾴξαντες καὶ καταφρονήσαντες, ὡς ἐπ᾽ ἴωνάς τε καὶ οὐ
                        δεξομένους ἀτακτότερον χωροῦντες, νικῶνται ὑπὸ τῶν μιλησίων καὶ
                        διαφθείρονται αὐτῶν ὀλίγῳ ἐλάσσους τριακοσίων ἀνδρῶν· ἀθηναῖοι δὲ τούς τε
                        πελοποννησίους πρώτους νικήσαντες καὶ τοὺς βαρβάρους καὶ τὸν ἄλλον ὄχλον
                        ὠσάμενοι, τοῖς μιλησίοις οὐ ξυμμείξαντες, ἀλλ᾽ ὑποχωρησάντων αὐτῶν ἀπὸ τῆς
                        τῶν ἀργείων τροπῆς ἐς τὴν πόλιν ὡς ἑώρων τὸ ἄλλο σφῶν ἡσσώμενον, πρὸς αὐτὴν
                        τὴν πόλιν τῶν μιλησίων κρατοῦντες ἤδη τὰ ὅπλα τίθενται. καὶ ξυνέβη ἐν τῇ
                        μάχῃ ταύτῃ τοὺς ἴωνας ἀμφοτέρωθεν τῶν δωριῶν κρατῆσαι· τούς τε γὰρ κατὰ σφᾶς
                        πελοποννησίους οἱ ἀθηναῖοι ἐνίκων καὶ τοὺς ἀργείους οἱ μιλήσιοι. στήσαντες
                        δὲ τροπαῖον τὸν περιτειχισμὸν ἰσθμώδους ὄντος τοῦ χωρίου οἱ ἀθηναῖοι
                        παρεσκευάζοντο, νομίζοντες, εἰ προσαγάγοιντο μίλητον, ῥᾳδίως ἂν σφίσι καὶ
                        τἆλλα προσχωρῆσαι.</p>
                </div>
                <div
                    n="26"
                    type="chapter">
                    <p>ἐν τούτῳ δὲ περὶ δείλην ἤδη ὀψίαν ἀγγέλλεται αὐτοῖς τὰς ἀπὸ πελοποννήσου καὶ
                        σικελίας πέντε καὶ πεντήκοντα ναῦς ὅσον οὐ παρεῖναι. τῶν τε γὰρ σικελιωτῶν,
                        ἑρμοκράτους τοῦ συρακοσίου μάλιστα ἐνάγοντος ξυνεπιλαβέσθαι καὶ τῆς
                        ὑπολοίπου ἀθηναίων καταλύσεως, εἴκοσι νῆες συρακοσίων ἦλθον καὶ σελινούντιαι
                        δύο, αἵ τε ἐκ πελοποννήσου, ἃς παρεσκευάζοντο, ἑτοῖμαι ἤδη οὖσαι· καὶ
                        θηριμένει τῷ λακεδαιμονίῳ ξυναμφότεραι ὡς ἀστύοχον τὸν ναύαρχον
                        προσταχθεῖσαι κομίσαι, κατέπλευσαν ἐς λέρον πρῶτον τὴν πρὸ μιλήτου νῆσον·
                        ἔπειτα ἐκεῖθεν αἰσθόμενοι ἐπὶ μιλήτῳ ὄντας ἀθηναίους ἐς τὸν ἰασικὸν κόλπον
                        πρότερον πλεύσαντες ἐβούλοντο εἰδέναι τὰ περὶ τῆς μιλήτου. ἐλθόντος δὲ
                        ἀλκιβιάδου ἵππῳ ἐς τειχιοῦσσαν τῆς μιλησίας, οἷπερ τοῦ κόλπου πλεύσαντες
                        ηὐλίσαντο, πυνθάνονται τὰ περὶ τῆς μάχης<add>παρῆν γὰρ ὁ ἀλκιβιάδης καὶ
                            ξυνεμάχετο τοῖς μιλησίοις καὶ τισσαφέρνει</add>, καὶ αὐτοῖς παρῄνει, εἰ
                        μὴ βούλονται τά τε ἐν ἰωνίᾳ καὶ τὰ ξύμπαντα πράγματα διολέσαι, ὡς τάχιστα
                        βοηθεῖν μιλήτῳ καὶ μὴ περιιδεῖν ἀποτειχισθεῖσαν.</p>
                </div>
                <div
                    n="27"
                    type="chapter">
                    <p>καὶ οἱ μὲν ἅμα τῇ ἕῳ ἔμελλον βοηθήσειν· φρύνιχος δὲ ὁ τῶν ἀθηναίων στρατηγός,
                        ὡς ἀπὸ τῆς λέρου ἐπύθετο τὰ τῶν νεῶν σαφῶς, βουλομένων τῶν ξυναρχόντων
                        ὑπομείναντας διαναυμαχεῖν, οὐκ ἔφη οὔτ᾽ αὐτὸς ποιήσειν τοῦτο οὔτ᾽ ἐκείνοις
                        οὐδ᾽ ἄλλῳ οὐδενὶ ἐς δύναμιν ἐπιτρέψειν. ὅπου γὰρ<add>ἔξεστιν</add>ἐν ὑστέρῳ
                        σαφῶς εἰδότας πρὸς ὁπόσας τε ναῦς πολεμίας καὶ ὅσαις πρὸς αὐτὰς ταῖς
                        σφετέραις ἱκανῶς καὶ καθ᾽ ἡσυχίαν παρασκευασαμένοις ἔσται ἀγωνίσασθαι,
                        οὐδέποτε τῷ αἰσχρῷ ὀνείδει εἴξας ἀλόγως διακινδυνεύσειν. οὐ γὰρ αἰσχρὸν
                        εἶναι ἀθηναίους ναυτικῷ μετὰ καιροῦ ὑποχωρῆσαι, ἀλλὰ καὶ μετὰ ὁτουοῦν τρόπου
                        αἴσχιον ξυμβήσεσθαι ἢν ἡσσηθῶσιν· καὶ τὴν πόλιν οὐ μόνον τῷ αἰσχρῷ, ἀλλὰ καὶ
                        τῷ μεγίστῳ κινδύνῳ περιπίπτειν, ᾗ μόλις ἐπὶ ταῖς γεγενημέναις ξυμφοραῖς
                        ἐνδέχεσθαι μετὰ βεβαίου παρασκευῆς καθ᾽ ἑκουσίαν, ἢ πάνυ γε ἀνάγκῃ, προτέρᾳ
                        ποι ἐπιχειρεῖν, ἦ που δὴ μὴ βιαζομένῃ γε πρὸς αὐθαιρέτους κινδύνους ἰέναι.
                        ὡς τάχιστα δὲ ἐκέλευε τούς τε τραυματίας ἀναλαβόντας καὶ τὸν πεζὸν καὶ τῶν
                        σκευῶν ὅσα ἦλθον ἔχοντες, ἃ δ᾽ ἐκ τῆς πολεμίας εἰλήφασι καταλιπόντας ὅπως
                        κοῦφαι ὦσιν αἱ νῆες, ἀποπλεῖν ἐς σάμον, κἀκεῖθεν ἤδη ξυναγαγόντας πάσας τὰς
                        ναῦς τοὺς ἐπίπλους, ἤν που καιρὸς ᾖ, ποιεῖσθαι. ὡς δὲ ἔπεισε, καὶ ἔδρασε
                        ταῦτα· καὶ ἔδοξεν οὐκ ἐν τῷ αὐτίκα μᾶλλον ἢ ὕστερον, οὐκ ἐς τοῦτο μόνον,
                        ἀλλὰ καὶ ἐς ὅσα ἄλλα φρύνιχος κατέστη, οὐκ ἀξύνετος εἶναι. καὶ οἱ μὲν
                        ἀθηναῖοι ἀφ᾽ ἑσπέρας εὐθὺς τούτῳ τῷ τρόπῳ ἀτελεῖ τῇ νίκῃ ἀπὸ τῆς μιλήτου
                        ἀνέστησαν, καὶ οἱ ἀργεῖοι κατὰ τάχος καὶ πρὸς ὀργὴν τῆς ξυμφορᾶς ἀπέπλευσαν
                        ἐκ τῆς σάμου ἐπ᾽ οἴκου·</p>
                </div>
                <div
                    n="28"
                    type="chapter">
                    <p>οἱ δὲ πελοποννήσιοι ἅμα τῇ ἕῳ ἐκ τῆς τειχιούσσης ἄραντες ἐπικατάγονται, καὶ
                        μείναντες ἡμέραν μίαν τῇ ὑστεραίᾳ καὶ τὰς χίας ναῦς προσλαβόντες τὰς μετὰ
                        χαλκιδέως τὸ πρῶτον ξυγκαταδιωχθείσας ἐβούλοντο πλεῦσαι ἐπὶ τὰ σκεύη ἃ
                        ἐξείλοντο ἐς τειχιοῦσσαν πάλιν. καὶ ὡς ἦλθον, τισσαφέρνης τῷ πεζῷ παρελθὼν
                        πείθει αὐτοὺς ἐπὶ ἴασον, ἐν ᾗ ἀμόργης πολέμιος ὢν κατεῖχε, πλεῦσαι. καὶ
                        προσβαλόντες τῇ ἰάσῳ αἰφνίδιοι καὶ οὐ προσδεχομένων ἀλλ᾽ ἢ ἀττικὰς τὰς ναῦς
                        εἶναι αἱροῦσιν· καὶ μάλιστα ἐν τῷ ἔργῳ οἱ συρακόσιοι ἐπῃνέθησαν. καὶ τόν τε
                        ἀμόργην ζῶντα λαβόντες, πισσούθνου νόθον υἱόν, ἀφεστῶτα δὲ βασιλέως,
                        παραδιδόασιν οἱ πελοποννήσιοι τισσαφέρνει ἀπαγαγεῖν, εἰ βούλεται, βασιλεῖ,
                        ὥσπερ αὐτῷ προσέταξε, καὶ τὴν ἴασον διεπόρθησαν καὶ χρήματα πάνυ πολλὰ ἡ
                        στρατιὰ ἔλαβεν· παλαιόπλουτον γὰρ ἦν τὸ χωρίον. τούς τ᾽ ἐπικούρους τοὺς περὶ
                        τὸν ἀμόργην παρὰ σφᾶς αὐτοὺς κομίσαντες καὶ οὐκ ἀδικήσαντες ξυνέταξαν, ὅτι
                        ἦσαν οἱ πλεῖστοι ἐκ πελοποννήσου· τό τε πόλισμα τισσαφέρνει παραδόντες καὶ
                        τὰ ἀνδράποδα πάντα καὶ δοῦλα καὶ ἐλεύθερα, ὧν καθ᾽ ἕκαστον στατῆρα δαρεικὸν
                        παρ᾽ αὐτοῦ ξυνέβησαν λαβεῖν, ἔπειτα ἀνεχώρησαν ἐς τὴν μίλητον. καὶ πεδάριτόν
                        τε τὸν λέοντος ἐς τὴν χίον ἄρχοντα λακεδαιμονίων πεμψάντων ἀποστέλλουσι πεζῇ
                        μέχρι ἐρυθρῶν ἔχοντα τὸ παρὰ ἀμόργου ἐπικουρικόν, καὶ ἐς τὴν μίλητον αὐτοῦ
                        φίλιππον καθιστᾶσιν. καὶ τὸ θέρος ἐτελεύτα.</p>
                </div>
                <div
                    n="29"
                    type="chapter">
                    <p>τοῦ δ᾽ ἐπιγιγνομένου χειμῶνος, ἐπειδὴ τὴν ἴασον κατεστήσατο ὁ τισσαφέρνης ἐς
                        φυλακήν, παρῆλθεν ἐς τὴν μίλητον, καὶ μηνὸς μὲν τροφήν, ὥσπερ ὑπέστη ἐν τῇ
                        λακεδαίμονι, ἐς δραχμὴν ἀττικὴν ἑκάστῳ πάσαις ταῖς ναυσὶ διέδωκε, τοῦ δὲ
                        λοιποῦ χρόνου ἐβούλετο τριώβολον διδόναι, ἕως ἂν βασιλέα ἐπέρηται· ἢν δὲ
                        κελεύῃ, δώσειν ἔφη ἐντελῆ τὴν δραχμήν. ἑρμοκράτους δὲ ἀντειπόντος τοῦ
                        συρακοσίου στρατηγοῦ<add>ὁ γὰρ θηριμένης οὐ ναύαρχος ὤν, ἀλλ᾽ ἀστυόχῳ
                            παραδοῦναι τὰς ναῦς ξυμπλέων μαλακὸς ἦν περὶ τοῦ μισθοῦ</add>ὅμως δὲ
                        παρὰ πέντε ναῦς πλέον ἀνδρὶ ἑκάστῳ ἢ τρεῖς ὀβολοὶ ὡμολογήθησαν. ἐς γὰρ πέντε
                        ναῦς καὶ πεντήκοντα τριάκοντα τάλαντα ἐδίδου τοῦ μηνός· καὶ τοῖς ἄλλοις, ὅσῳ
                        πλείους νῆες ἦσαν τούτου τοῦ ἀριθμοῦ, κατὰ τὸν αὐτὸν λόγον τοῦτον
                        ἐδίδοτο.</p>
                </div>
                <div
                    n="30"
                    type="chapter">
                    <p>τοῦ δ᾽ αὐτοῦ χειμῶνος τοῖς ἐν τῇ σάμῳ ἀθηναίοις προσαφιγμέναι γὰρ ἦσαν καὶ
                        οἴκοθεν ἄλλαι νῆες πέντε καὶ τριάκοντα καὶ στρατηγοὶ χαρμῖνος καὶ
                        στρομβιχίδης καὶ εὐκτήμων, καὶ τὰς ἀπὸ χίου καὶ τὰς ἄλλας πάσας ξυναγαγόντες
                        ἐβούλοντο διακληρωσάμενοι ἐπὶ μὲν τῇ μιλήτῳ τῷ ναυτικῷ ἐφορμεῖν, πρὸς δὲ τὴν
                        χίον καὶ ναυτικὸν καὶ πεζὸν πέμψαι. καὶ ἐποίησαν οὕτως· στρομβιχίδης μὲν γὰρ
                        καὶ ὀνομακλῆς καὶ εὐκτήμων τριάκοντα ναῦς ἔχοντες καὶ τῶν ἐς μίλητον
                        ἐλθόντων χιλίων ὁπλιτῶν μέρος ἄγοντες ἐν ναυσὶν ὁπλιταγωγοῖς ἐπὶ χίον
                        λαχόντες ἔπλεον, οἱ δ᾽ ἄλλοι ἐν σάμῳ μένοντες τέσσαρσι καὶ ἑβδομήκοντα
                        ναυσὶν ἐθαλασσοκράτουν καὶ ἐπίπλους τῇ μιλήτῳ ἐποιοῦντο.</p>
                </div>
                <div
                    n="31"
                    type="chapter">
                    <p>ὁ δ᾽ ἀστύοχος ὡς τότε ἐν τῇ χίῳ ἔτυχε διὰ τὴν προδοσίαν τοὺς ὁμήρους
                        καταλεγόμενος τούτου μὲν ἐπέσχεν, ἐπειδὴ ᾔσθετο τάς τε μετὰ θηριμένους ναῦς
                        ἡκούσας καὶ τὰ περὶ τὴν ξυμμαχίαν βελτίω ὄντα, λαβὼν δὲ ναῦς τάς τε
                        πελοποννησίων δέκα καὶ χίας δέκα ἀνάγεται, καὶ προσβαλὼν πτελεῷ καὶ οὐχ ἑλὼν
                        παρέπλευσεν ἐπὶ κλαζομενὰς καὶ ἐκέλευεν αὐτῶν τοὺς τὰ ἀθηναίων φρονοῦντας
                        ἀνοικίζεσθαι ἐς τὸν δαφνοῦντα καὶ προσχωρεῖν σφίσιν· ξυνεκέλευε δὲ καὶ τάμως
                        ἰωνίας ὕπαρχος ὤν. ὡς δ᾽ οὐκ ἐσήκουον, προσβολὴν ποιησάμενος τῇ πόλει οὔσῃ
                        ἀτειχίστῳ καὶ οὐ δυνάμενος ἑλεῖν, ἀπέπλευσεν ἀνέμῳ μεγάλῳ αὐτὸς μὲν ἐς
                        φώκαιαν καὶ κύμην, αἱ δὲ ἄλλαι νῆες κατῆραν ἐς τὰς ἐπικειμένας ταῖς
                        κλαζομεναῖς νήσους, μαραθοῦσσαν καὶ πήλην καὶ δρυμοῦσσαν. καὶ ὅσα ὑπεξέκειτο
                        αὐτόθι τῶν κλαζομενίων, ἡμέρας ἐμμείναντες διὰ τοὺς ἀνέμους ὀκτὼ τὰ μὲν
                        διήρπασαν καὶ ἀνήλωσαν, τὰ δὲ ἐσβαλόμενοι ἀπέπλευσαν ἐς φώκαιαν καὶ κύμην ὡς
                        ἀστύοχον.</p>
                </div>
                <div
                    n="32"
                    type="chapter">
                    <p>ὄντος δ᾽ αὐτοῦ ἐνταῦθα λεσβίων ἀφικνοῦνται πρέσβεις βουλόμενοι αὖθις
                        ἀποστῆναι· καὶ αὐτὸν μὲν πείθουσιν, ὡς δ᾽ οἵ τε κορίνθιοι καὶ οἱ ἄλλοι
                        ξύμμαχοι ἀπρόθυμοι ἦσαν διὰ τὸ πρότερον σφάλμα, ἄρας ἔπλει ἐπὶ τῆς χίου. καὶ
                        χειμασθεισῶν τῶν νεῶν ὕστερον ἀφικνοῦνται ἄλλαι ἄλλοθεν ἐς τὴν χίον. καὶ
                        μετὰ τοῦτο πεδάριτος, τότε παριὼν πεζῇ ἐκ τῆς μιλήτου, γενόμενος ἐν ἐρυθραῖς
                        διαπεραιοῦται αὐτός τε καὶ ἡ στρατιὰ ἐς χίον· ὑπῆρχον δὲ αὐτῷ καὶ ἐκ τῶν
                        πέντε νεῶν στρατιῶται ὑπὸ χαλκιδέως ἐς πεντακοσίους ξὺν ὅπλοις
                        καταλειφθέντες. ἐπαγγελλομένων δέ τινων λεσβίων τὴν ἀπόστασιν, προσφέρει τῷ
                        τε πεδαρίτῳ καὶ τοῖς χίοις ὁ ἀστύοχος τὸν λόγον ὡς χρὴ παραγενομένους ταῖς
                        ναυσὶν ἀποστῆσαι τὴν λέσβον· ἢ γὰρ ξυμμάχους πλείους σφᾶς ἕξειν, ἢ τοὺς
                        ἀθηναίους, ἤν τι σφάλλωνται, κακώσειν. οἱ δ᾽ οὐκ ἐσήκουον, οὐδὲ τὰς ναῦς ὁ
                        πεδάριτος ἔφη τῶν χίων αὐτῷ προήσειν.</p>
                </div>
                <div
                    n="33"
                    type="chapter">
                    <p>κἀκεῖνος λαβὼν τάς τε τῶν κορινθίων πέντε καὶ ἕκτην μεγαρίδα καὶ μίαν
                        ἑρμιονίδα καὶ ἃς αὐτὸς λακωνικὰς ἔχων ἦλθεν, ἔπλει ἐπὶ τῆς μιλήτου πρὸς τὴν
                        ναυαρχίαν, πολλὰ ἀπειλήσας τοῖς χίοις ἦ μὴν μὴ ἐπιβοηθήσειν, ἤν τι δέωνται.
                        καὶ προσβαλὼν κωρύκῳ τῆς ἐρυθραίας ἐνηυλίσατο. οἱ δ᾽ ἀπὸ τῆς σάμου ἀθηναῖοι
                        ἐπὶ τὴν χίον πλέοντες τῇ στρατιᾷ καὶ αὐτοὶ ἐκ τοῦ ἐπὶ θάτερα λόφου
                        διείργοντο καὶ καθωρμίσαντο καὶ ἐλελήθεσαν ἀλλήλους. ἐλθούσης δὲ παρὰ
                        πεδαρίτου ὑπὸ νύκτα ἐπιστολῆς ὡς ἐρυθραίων ἄνδρες αἰχμάλωτοι ἐκ σάμου ἐπὶ
                        προδοσίᾳ ἐς ἐρυθρὰς ἥκουσιν ἀφειμένοι, ἀνάγεται ὁ ἀστύοχος εὐθὺς ἐς τὰς
                        ἐρυθρὰς πάλιν, καὶ παρὰ τοσοῦτον ἐγένετο αὐτῷ μὴ περιπεσεῖν τοῖς ἀθηναίοις.
                        διαπλεύσας δὲ καὶ ὁ πεδάριτος πρὸς αὐτόν, καὶ ἀναζητήσαντες τὰ περὶ τῶν
                        δοκούντων προδιδόναι, ὡς ηὗρον ἅπαν ἐπὶ σωτηρίᾳ τῶν ἀνθρώπων ἐκ τῆς σάμου
                        προφασισθέν, ἀπολύσαντες τῆς αἰτίας ἀπέπλευσαν ὁ μὲν ἐς τὴν χίον, ὁ δὲ ἐς
                        τὴν μίλητον ἐκομίσθη, ὥσπερ διενοεῖτο.</p>
                </div>
                <div
                    n="34"
                    type="chapter">
                    <p>ἐν τούτῳ δὲ καὶ ἡ τῶν ἀθηναίων στρατιὰ ταῖς ναυσὶν ἐκ τοῦ κωρύκου περιπλέουσα
                        κατ᾽ ἀργῖνον ἐπιτυγχάνει τρισὶ ναυσὶ τῶν χίων μακραῖς, καὶ ὡς εἶδον,
                        ἐδίωκον· καὶ χειμών τε μέγας ἐπιγίγνεται καὶ αἱ μὲν τῶν χίων μόλις
                        καταφεύγουσιν ἐς τὸν λιμένα, αἱ δὲ τῶν ἀθηναίων αἱ μὲν μάλιστα ὁρμήσασαι
                        τρεῖς διαφθείρονται καὶ ἐκπίπτουσι πρὸς τὴν πόλιν τῶν χίων, καὶ ἄνδρες οἱ
                        μὲν ἁλίσκονται, οἱ δ᾽ ἀποθνῄσκουσιν, αἱ δ᾽ ἄλλαι καταφεύγουσιν ἐς τὸν ὑπὸ τῷ
                        μίμαντι λιμένα φοινικοῦντα καλούμενον. ἐντεῦθεν δ᾽ ὕστερον ἐς τὴν λέσβον
                        καθορμισάμενοι παρεσκευάζοντο ἐς τὸν τειχισμόν.</p>
                </div>
                <div
                    n="35"
                    type="chapter">
                    <p>ἐκ δὲ τῆς πελοποννήσου τοῦ αὐτοῦ χειμῶνος ἱπποκράτης ὁ λακεδαιμόνιος
                        ἐκπλεύσας δέκα μὲν θουρίαις ναυσίν, ὧν ἦρχε δωριεὺς ὁ διαγόρου τρίτος αὐτός,
                        μιᾷ δὲ λακωνικῇ, μιᾷ δὲ συρακοσίᾳ, καταπλεῖ ἐς κνίδον· ἡ δ᾽ ἀφειστήκει ἤδη
                        ὑπὸ τισσαφέρνους. καὶ αὐτοὺς οἱ ἐν τῇ μιλήτῳ, ὡς ᾔσθοντο, ἐκέλευον ταῖς μὲν
                        ἡμισείαις τῶν νεῶν κνίδον φυλάσσειν, ταῖς δὲ περὶ τριόπιον οὔσαις τὰς ἀπ᾽
                        αἰγύπτου ὁλκάδας προσβαλλούσας ξυλλαμβάνειν· ἔστι δὲ τὸ τριόπιον ἄκρα τῆς
                        κνιδίας προύχουσα, ἀπόλλωνος ἱερόν. πυθόμενοι δὲ οἱ ἀθηναῖοι καὶ πλεύσαντες
                        ἐκ τῆς σάμου λαμβάνουσι τὰς ἐπὶ τῷ τριοπίῳ φρουρούσας ἓξ ναῦς· οἱ δ᾽ ἄνδρες
                        ἀποφεύγουσιν ἐξ αὐτῶν. καὶ μετὰ τοῦτο ἐς τὴν κνίδον καταπλεύσαντες καὶ
                        προσβαλόντες τῇ πόλει ἀτειχίστῳ οὔσῃ ὀλίγου εἷλον. τῇ δ᾽ ὑστεραίᾳ αὖθις
                        προσέβαλλον, καὶ ὡς ἄμεινον φαρξαμένων αὐτῶν ὑπὸ νύκτα καὶ ἐπεσελθόντων
                        αὐτοῖς τῶν ἀπὸ τοῦ τριοπίου ἐκ τῶν νεῶν διαφυγόντων οὐκέθ᾽ ὁμοίως ἔβλαπτον,
                        ἀπελθόντες καὶ δῃώσαντες τὴν τῶν κνιδίων γῆν ἐς τὴν σάμον ἀπέπλευσαν.</p>
                </div>
                <div
                    n="36"
                    type="chapter">
                    <p>ὑπὸ δὲ τὸν αὐτὸν χρόνον ἀστυόχου ἥκοντος ἐς τὴν μίλητον ἐπὶ τὸ ναυτικὸν οἱ
                        πελοποννήσιοι εὐπόρως ἔτι εἶχον ἅπαντα τὰ κατὰ τὸ στρατόπεδον· καὶ γὰρ
                        μισθὸς ἐδίδοτο ἀρκούντως καὶ τὰ ἐκ τῆς ἰάσου μεγάλα χρήματα διαρπασθέντα
                        ὑπῆν τοῖς στρατιώταις, οἵ τε μιλήσιοι προθύμως τὰ τοῦ πολέμου ἔφερον. πρὸς
                        δὲ τὸν τισσαφέρνην ἐδόκουν ὅμως τοῖς πελοποννησίοις αἱ πρῶται ξυνθῆκαι αἱ
                        πρὸς χαλκιδέα γενόμεναι ἐνδεεῖς εἶναι καὶ οὐ πρὸς σφῶν μᾶλλον, καὶ ἄλλας ἔτι
                        θηριμένους παρόντος ἐποίουν· καὶ εἰσὶν αἵδε.</p>
                </div>
                <div
                    n="37"
                    type="chapter">
                    <p><quote>ξυνθῆκαι λακεδαιμονίων καὶ τῶν ξυμμάχων πρὸς βασιλέα δαρεῖον καὶ τοὺς
                            παῖδας τοὺς βασιλέως καὶ τισσαφέρνην, σπονδὰς εἶναι καὶ φιλίαν κατὰ
                            τάδε. ὁπόση χώρα καὶ πόλεις βασιλέως εἰσὶ δαρείου ἢ τοῦ πατρὸς ἦσαν ἢ
                            τῶν προγόνων, ἐπὶ ταύτας μὴ ἰέναι ἐπὶ πολέμῳ μηδὲ κακῷ μηδενὶ μήτε
                            λακεδαιμονίους μήτε τοὺς ξυμμάχους τοὺς λακεδαιμονίων, μηδὲ φόρους
                            πράσσεσθαι ἐκ τῶν πόλεων τούτων μήτε λακεδαιμονίους μήτε τοὺς ξυμμάχους
                            τοὺς λακεδαιμονίων· μηδὲ δαρεῖον βασιλέα μηδὲ ὧν βασιλεὺς ἄρχει ἐπὶ
                            λακεδαιμονίους μηδὲ τοὺς ξυμμάχους ἰέναι ἐπὶ πολέμῳ μηδὲ κακῷ μηδενί. ἢν
                            δέ τι δέωνται λακεδαιμόνιοι ἢ οἱ ξύμμαχοι βασιλέως ἢ βασιλεὺς
                            λακεδαιμονίων ἢ τῶν ξυμμάχων, ὅτι ἂν πείθωσιν ἀλλήλους, τοῦτο ποιοῦσι
                            καλῶς ἔχειν. τὸν δὲ πόλεμον τὸν πρὸς ἀθηναίους καὶ τοὺς ξυμμάχους κοινῇ
                            ἀμφοτέρους πολεμεῖν· ἢν δὲ κατάλυσιν ποιῶνται, κοινῇ ἀμφοτέρους
                            ποιεῖσθαι. ὁπόση δ᾽ ἂν στρατιὰ ἐν τῇ χώρᾳ τῇ βασιλέως ᾖ μεταπεμψαμένου
                            βασιλέως, τὴν δαπάνην βασιλέα παρέχειν. ἢν δέ τις τῶν πόλεων ὁπόσαι
                            ξυνέθεντο βασιλεῖ ἐπὶ τὴν βασιλέως ἴῃ χώραν, τοὺς ἄλλους κωλύειν καὶ
                            ἀμύνειν βασιλεῖ κατὰ τὸ δυνατόν· καὶ ἤν τις τῶν ἐν τῇ βασιλέως χώρᾳ ἢ
                            ὅσης βασιλεὺς ἄρχει ἐπὶ τὴν λακεδαιμονίων ἴῃ ἢ τῶν ξυμμάχων, βασιλεὺς
                            κωλυέτω καὶ ἀμυνέτω κατὰ τὸ δυνατόν.</quote></p>
                </div>
                <div
                    n="38"
                    type="chapter">
                    <p>μετὰ δὲ ταύτας τὰς ξυνθήκας θηριμένης μὲν παραδοὺς ἀστυόχῳ τὰς ναῦς ἀποπλέων
                        ἐν κέλητι ἀφανίζεται, οἱ δ᾽ ἐκ τῆς λέσβου ἀθηναῖοι ἤδη διαβεβηκότες ἐς τὴν
                        χίον τῇ στρατιᾷ καὶ κρατοῦντες καὶ γῆς καὶ θαλάσσης δελφίνιον ἐτείχιζον,
                        χωρίον ἄλλως τε ἐκ γῆς καρτερὸν καὶ λιμένας ἔχον καὶ τῆς τῶν χίων πόλεως οὐ
                        πολὺ ἀπέχον. οἱ δὲ χῖοι ἐν πολλαῖς ταῖς πρὶν μάχαις πεπληγμένοι, καὶ ἄλλως
                        ἐν σφίσιν αὐτοῖς οὐ πάνυ εὖ διακείμενοι, ἀλλὰ καὶ τῶν μετὰ τυδέως τοῦ ἴωνος
                        ἤδη ὑπὸ πεδαρίτου ἐπ᾽ ἀττικισμῷ τεθνεώτων καὶ τῆς ἄλλης πόλεως κατ᾽ ἀνάγκην
                        ἐς ὀλίγους κατεχομένης ὑπόπτως διακείμενοι ἀλλήλοις ἡσύχαζον, καὶ οὔτ᾽ αὐτοὶ
                        διὰ ταῦτα οὔθ᾽ οἱ μετὰ πεδαρίτου ἐπίκουροι ἀξιόμαχοι αὐτοῖς ἐφαίνοντο. ἐς
                        μέντοι τὴν μίλητον ἔπεμπον κελεύοντες σφίσι τὸν ἀστύοχον βοηθεῖν· ὡς δ᾽ οὐκ
                        ἐσήκουεν, ἐπιστέλλει περὶ αὐτοῦ ἐς τὴν λακεδαίμονα ὁ πεδάριτος ὡς
                        ἀδικοῦντος. καὶ τὰ μὲν ἐν τῇ χίῳ ἐς τοῦτο καθειστήκει τοῖς ἀθηναίοις· αἱ δ᾽
                        ἐκ τῆς σάμου νῆες αὐτοῖς ἐπίπλους μὲν ἐποιοῦντο ταῖς ἐν τῇ μιλήτῳ, ἐπεὶ δὲ
                        μὴ ἀντανάγοιεν, ἀναχωροῦντες πάλιν ἐς τὴν σάμον ἡσύχαζον.</p>
                </div>
                <div
                    n="39"
                    type="chapter">
                    <p>ἐκ δὲ τῆς πελοποννήσου ἐν τῷ αὐτῷ χειμῶνι αἱ τῷ
                        φαρναβάζῳ<add>ὑπὸ</add>καλλιγείτου τοῦ μεγαρέως καὶ τιμαγόρου τοῦ κυζικηνοῦ
                        πρασσόντων παρασκευασθεῖσαι ὑπὸ λακεδαιμονίων ἑπτὰ καὶ εἴκοσι νῆες ἄρασαι
                        ἔπλεον ἐπὶ ἰωνίας περὶ ἡλίου τροπάς, καὶ ἄρχων ἐπέπλει αὐτῶν ἀντισθένης
                        σπαρτιάτης. ξυνέπεμψαν δὲ οἱ λακεδαιμόνιοι καὶ ἕνδεκα ἄνδρας σπαρτιατῶν
                        ξυμβούλους ἀστυόχῳ, ὧν εἷς ἦν λίχας ὁ ἀρκεσιλάου· καὶ εἴρητο αὐτοῖς ἐς
                        μίλητον ἀφικομένους τῶν τε ἄλλων ξυνεπιμέλεσθαι ᾗ μέλλει ἄριστα ἕξειν, καὶ
                        τὰς ναῦς ταύτας ἢ αὐτὰς ἢ πλείους ἢ καὶ ἐλάσσους ἐς τὸν ἑλλήσποντον ὡς
                        φαρνάβαζον, ἢν δοκῇ, ἀποπέμπειν, κλέαρχον τὸν ῥαμφίου, ὃς ξυνέπλει, ἄρχοντα
                        προστάξαντας, καὶ ἀστύοχον, ἢν δοκῇ τοῖς ἕνδεκα ἀνδράσι, παύειν τῆς
                        ναυαρχίας, ἀντισθένη δὲ καθιστάναι· πρὸς γὰρ τὰς τοῦ πεδαρίτου ἐπιστολὰς
                        ὑπώπτευον αὐτόν. πλέουσαι οὖν αἱ νῆες ἀπὸ μαλέας πελάγιαι μήλῳ προσέβαλον,
                        καὶ περιτυχόντες ναυσὶ δέκα ἀθηναίων τὰς τρεῖς λαμβάνουσι κενὰς καὶ
                        κατακαίουσιν. μετὰ δὲ τοῦτο δεδιότες μὴ αἱ διαφυγοῦσαι τῶν ἀθηναίων ἐκ τῆς
                        μήλου νῆες, ὅπερ ἐγένετο, μηνύσωσι τοῖς ἐν τῇ σάμῳ τὸν ἐπίπλουν αὐτῶν, πρὸς
                        τὴν κρήτην πλεύσαντες καὶ πλείω τὸν πλοῦν διὰ φυλακῆς ποιησάμενοι ἐς τὴν
                        καῦνον τῆς ἀσίας κατῆραν. ἐντεῦθεν δὴ ὡς ἐν ἀσφαλεῖ ὄντες ἀγγελίαν ἔπεμπον
                        ἐπὶ τὰς ἐν τῇ μιλήτῳ ναῦς τοῦ ξυμπαρακομισθῆναι.</p>
                </div>
                <div
                    n="40"
                    type="chapter">
                    <p>οἱ δὲ χῖοι καὶ πεδάριτος κατὰ τὸν αὐτὸν χρόνον οὐδὲν ἧσσον, καίπερ
                        διαμέλλοντα, τὸν ἀστύοχον πέμποντες ἀγγέλους ἠξίουν σφίσι πολιορκουμένοις
                        βοηθῆσαι ἁπάσαις ταῖς ναυσὶ καὶ μὴ περιιδεῖν τὴν μεγίστην τῶν ἐν ἰωνίᾳ
                        ξυμμαχίδων πόλεων ἔκ τε θαλάσσης εἰργομένην καὶ κατὰ γῆν λῃστείαις
                        πορθουμένην. οἱ γὰρ οἰκέται τοῖς χίοις πολλοὶ ὄντες καὶ μιᾷ γε πόλει πλὴν
                        λακεδαιμονίων πλεῖστοι γενόμενοι καὶ ἅμα διὰ τὸ πλῆθος χαλεπωτέρως ἐν ταῖς
                        ἀδικίαις κολαζόμενοι, ὡς ἡ στρατιὰ τῶν ἀθηναίων βεβαίως ἔδοξε μετὰ τείχους
                        ἱδρῦσθαι, εὐθὺς αὐτομολίᾳ τε ἐχώρησαν οἱ πολλοὶ πρὸς αὐτοὺς καὶ τὰ πλεῖστα
                        κακὰ ἐπιστάμενοι τὴν χώραν οὗτοι ἔδρασαν. ἔφασαν οὖν χρῆναι οἱ χῖοι, ἕως ἔτι
                        ἐλπὶς καὶ δυνατὸν κωλῦσαι, τειχιζομένου τοῦ δελφινίου καὶ ἀτελοῦς ὄντος καὶ
                        στρατοπέδῳ καὶ ναυσὶν ἐρύματος μείζονος προσπεριβαλλομένου, βοηθῆσαι σφίσιν.
                        ὁ δὲ ἀστύοχος καίπερ οὐ διανοούμενος διὰ τὴν τότε ἀπειλήν, ὡς ἑώρα καὶ τοὺς
                        ξυμμάχους προθύμους ὄντας, ὥρμητο ἐς τὸ βοηθεῖν.</p>
                </div>
                <div
                    n="41"
                    type="chapter">
                    <p>ἐν τούτῳ δὲ ἐκ τῆς καύνου παραγίγνεται ἀγγελία ὅτι αἱ ἑπτὰ καὶ εἴκοσι νῆες
                        καὶ οἱ τῶν λακεδαιμονίων ξύμβουλοι πάρεισιν· καὶ νομίσας πάντα ὕστερα εἶναι
                        τἆλλα πρὸς τὸ ναῦς τε, ὅπως θαλασσοκρατοῖεν μᾶλλον, τοσαύτας ξυμπαρακομίσαι,
                        καὶ τοὺς λακεδαιμονίους, οἳ ἧκον κατάσκοποι αὐτοῦ, ἀσφαλῶς περαιωθῆναι,
                        εὐθὺς ἀφεὶς τὸ ἐς τὴν χίον ἔπλει ἐς τὴν καῦνον. καὶ ἐς κῶν τὴν μεροπίδα ἐν
                        τῷ παράπλῳ ἀποβὰς τήν τε πόλιν ἀτείχιστον οὖσαν καὶ ὑπὸ σεισμοῦ, ὃς αὐτοῖς
                        ἔτυχε μέγιστός γε δὴ ὧν μεμνήμεθα γενόμενος, ξυμπεπτωκυῖαν ἐκπορθεῖ, τῶν
                        ἀνθρώπων ἐς τὰ ὄρη πεφευγότων, καὶ τὴν χώραν καταδρομαῖς λείαν ἐποιεῖτο,
                        πλὴν τῶν ἐλευθέρων· τούτους δὲ ἀφίει. ἐκ δὲ τῆς κῶ ἀφικόμενος ἐς τὴν κνίδον
                        νυκτὸς ἀναγκάζεται ὑπὸ τῶν κνιδίων παραινούντων μὴ ἐκβιβάσαι τοὺς ναύτας,
                        ἀλλ᾽ ὥσπερ εἶχε πλεῖν εὐθὺς ἐπὶ τὰς τῶν ἀθηναίων ναῦς εἴκοσιν, ἃς ἔχων
                        χαρμῖνος εἷς τῶν ἐκ σάμου στρατηγῶν ἐφύλασσε ταύτας τὰς ἑπτὰ καὶ εἴκοσι ναῦς
                        ἐκ τῆς πελοποννήσου προσπλεούσας, ἐφ᾽ ἅσπερ καὶ ὁ ἀστύοχος παρέπλει.
                        ἐπύθοντο δὲ οἱ ἐν τῇ σάμῳ ἐκ τῆς μήλου τὸν ἐπίπλουν αὐτῶν, καὶ ἡ φυλακὴ τῷ
                        χαρμίνῳ περὶ τὴν σύμην καὶ χάλκην καὶ ῥόδον καὶ περὶ τὴν λυκίαν ἦν· ἤδη γὰρ
                        ᾐσθάνετο καὶ ἐν τῇ καύνῳ οὔσας αὐτάς.</p>
                </div>
                <div
                    n="42"
                    type="chapter">
                    <p>ἐπέπλει οὖν ὥσπερ εἶχε πρὸς τὴν σύμην ὁ ἀστύοχος πρὶν ἔκπυστος γενέσθαι, εἴ
                        πως περιλάβοι που μετεώρους τὰς ναῦς. καὶ αὐτῷ ὑετός τε καὶ τὰ ἐκ τοῦ
                        οὐρανοῦ ξυννέφελα ὄντα πλάνησιν τῶν νεῶν ἐν τῷ σκότει καὶ ταραχὴν παρέσχεν.
                        καὶ ἅμα τῇ ἕῳ διεσπασμένου τοῦ ναυτικοῦ καὶ τοῦ μὲν φανεροῦ ἤδη ὄντος τοῖς
                        ἀθηναίοις τοῦ εὐωνύμου κέρως, τοῦ δὲ ἄλλου περὶ τὴν νῆσον ἔτι πλανωμένου,
                        ἐπανάγονται κατὰ τάχος ὁ χαρμῖνος καὶ οἱ ἀθηναῖοι ἐλάσσοσιν ἢ ταῖς εἴκοσι
                        ναυσί, νομίσαντες ἅσπερ ἐφύλασσον ναῦς τὰς ἀπὸ τῆς καύνου ταύτας εἶναι. καὶ
                        προσπεσόντες εὐθὺς κατέδυσάν τε τρεῖς καὶ κατετραυμάτισαν ἄλλας, καὶ ἐν τῷ
                        ἔργῳ ἐπεκράτουν, μέχρι οὗ ἐπεφάνησαν αὐτοῖς παρὰ δόξαν αἱ πλείους τῶν νεῶν
                        καὶ πανταχόθεν ἀπεκλῄοντο. ἔπειτα δὲ ἐς φυγὴν καταστάντες ἓξ μὲν ναῦς
                        ἀπολλύασι, ταῖς δὲ λοιπαῖς καταφεύγουσιν ἐς τὴν τευτλοῦσσαν νῆσον, ἐντεῦθεν
                        δὲ ἐς ἁλικαρνασσόν. μετὰ δὲ τοῦτο οἱ μὲν πελοποννήσιοι ἐς κνίδον κατάραντες
                        καὶ ξυμμιγεισῶν τῶν ἐκ τῆς καύνου ἑπτὰ καὶ εἴκοσι νεῶν αὐτοῖς ξυμπάσαις
                        πλεύσαντες καὶ τροπαῖον ἐν τῇ σύμῃ στήσαντες πάλιν ἐς τὴν κνίδον
                        καθωρμίσαντο· οἱ δὲ ἀθηναῖοι ταῖς ἐκ τῆς σάμου ναυσὶ πάσαις, ὡς ᾔσθοντο τὰ
                        τῆς ναυμαχίας, πλεύσαντες ἐς τὴν σύμην καὶ ἐπὶ μὲν τὸ ἐν τῇ κνίδῳ ναυτικὸν
                        οὐχ ὁρμήσαντες, οὐδ᾽ ἐκεῖνοι ἐπ᾽ ἐκείνους, λαβόντες δὲ τὰ ἐν τῇ σύμῃ σκεύη
                        τῶν νεῶν καὶ λωρύμοις τοῖς ἐν τῇ ἠπείρῳ προσβαλόντες ἀπέπλευσαν ἐς τὴν
                        σάμον.</p>
                </div>
                <div
                    n="43"
                    type="chapter">
                    <p>ἅπασαι δ᾽ ἤδη οὖσαι ἅμα ἐν τῇ κνίδῳ αἱ τῶν πελοποννησίων νῆες ἐπεσκευάζοντό
                        τε εἴ τι ἔδει καὶ πρὸς τὸν τισσαφέρνην<add>παρεγένετο γάρ</add>λόγους
                        ἐποιοῦντο οἱ ἕνδεκα ἄνδρες τῶν λακεδαιμονίων περί τε τῶν ἤδη πεπραγμένων, εἴ
                        τι μὴ ἤρεσκεν αὐτοῖς, καὶ περὶ τοῦ μέλλοντος πολέμου, ὅτῳ τρόπῳ ἄριστα καὶ
                        ξυμφορώτατα ἀμφοτέροις πολεμήσεται. μάλιστα δὲ ὁ λίχας ἐσκόπει τὰ ποιούμενα,
                        καὶ τὰς σπονδὰς οὐδετέρας, οὔτε τὰς χαλκιδέως οὔτε τὰς θηριμένους, ἔφη καλῶς
                        ξυγκεῖσθαι, ἀλλὰ δεινὸν εἶναι εἰ χώρας ὅσης βασιλεὺς καὶ οἱ πρόγονοι ἦρξαν
                        πρότερον, ταύτης καὶ νῦν ἀξιώσει κρατεῖν· ἐνεῖναι γὰρ καὶ νήσους ἁπάσας
                        πάλιν δουλεύειν καὶ θεσσαλίαν καὶ λοκροὺς καὶ τὰ μέχρι βοιωτῶν, καὶ ἀντ᾽
                        ἐλευθερίας ἂν μηδικὴν ἀρχὴν τοῖς ἕλλησι τοὺς λακεδαιμονίους περιθεῖναι.
                        ἑτέρας οὖν ἐκέλευε βελτίους σπένδεσθαι, ἢ ταύταις γε οὐ χρήσεσθαι, οὐδὲ τῆς
                        τροφῆς ἐπὶ τούτοις δεῖσθαι οὐδέν. ἀγανακτῶν δὲ ὁ μὲν τισσαφέρνης ἀπεχώρησεν
                        ἀπ᾽ αὐτῶν δι᾽ ὀργῆς καὶ ἄπρακτος,</p>
                </div>
                <div
                    n="44"
                    type="chapter">
                    <p>οἱ δ᾽ ἐς τὴν ῥόδον ἐπικηρυκευομένων ἀπὸ τῶν δυνατωτάτων ἀνδρῶν τὴν γνώμην
                        εἶχον πλεῖν, ἐλπίζοντες νῆσόν τε οὐκ ἀδύνατον καὶ ναυβατῶν πλήθει καὶ πεζῷ
                        προσάξεσθαι, καὶ ἅμα ἡγούμενοι αὐτοὶ ἀπὸ τῆς ὑπαρχούσης ξυμμαχίας δυνατοὶ
                        ἔσεσθαι τισσαφέρνην μὴ αἰτοῦντες χρήματα τρέφειν τὰς ναῦς. πλεύσαντες οὖν
                        εὐθὺς ἐν τῷ αὐτῷ χειμῶνι ἐκ τῆς κνίδου καὶ προσβαλόντες καμείρῳ τῆς ῥοδίας
                        πρῶτον ναυσὶ τέσσαρσι καὶ ἐνενήκοντα ἐξεφόβησαν μὲν τοὺς πολλοὺς οὐκ εἰδότας
                        τὰ πρασσόμενα, καὶ ἔφευγον, ἄλλως τε καὶ ἀτειχίστου οὔσης τῆς πόλεως· εἶτα
                        ξυγκαλέσαντες οἱ λακεδαιμόνιοι τούτους τε καὶ τοὺς ἐκ τοῖν δυοῖν πολέοιν,
                        λίνδου καὶ ἰηλυσοῦ, ῥοδίους ἔπεισαν ἀποστῆναι ἀθηναίων· καὶ προσεχώρησε
                        ῥόδος πελοποννησίοις. οἱ δὲ ἀθηναῖοι κατὰ τὸν καιρὸν τοῦτον ταῖς ἐκ τῆς
                        σάμου ναυσὶν αἰσθόμενοι ἔπλευσαν μὲν βουλόμενοι φθάσαι καὶ ἐπεφάνησαν
                        πελάγιοι, ὑστερήσαντες δὲ οὐ πολλῷ τὸ μὲν παραχρῆμα ἀπέπλευσαν ἐς χάλκην,
                        ἐντεῦθεν δ᾽ ἐς σάμον, ὕστερον δὲ ἐκ τῆς χάλκης καὶ ἐκ τῆς κῶ<add>καὶ ἐκ τῆς
                            σάμου</add>τοὺς ἐπίπλους ποιούμενοι ἐπὶ τὴν ῥόδον ἐπολέμουν. οἱ δὲ
                        χρήματα μὲν ἐξέλεξαν ἐς δύο καὶ τριάκοντα τάλαντα οἱ πελοποννήσιοι παρὰ τῶν
                        ῥοδίων, τὰ δ᾽ ἄλλα ἡσύχαζον ἡμέρας ὀγδοήκοντα, ἀνελκύσαντες τὰς ναῦς.</p>
                </div>
                <div
                    n="45"
                    type="chapter">
                    <p>ἐν δὲ τούτῳ καὶ ἔτι πρότερον, πρὶν ἐς τὴν ῥόδον αὐτοὺς ἀναστῆναι, τάδε
                        ἐπράσσετο. ἀλκιβιάδης μετὰ τὸν χαλκιδέως θάνατον καὶ τὴν ἐν μιλήτῳ μάχην
                        τοῖς πελοποννησίοις ὕποπτος ὤν, καὶ ἀπ᾽ αὐτῶν ἀφικομένης ἐπιστολῆς πρὸς
                        ἀστύοχον ἐκ λακεδαίμονος ὥστ᾽ ἀποκτεῖναι<add>ἦν γὰρ καὶ τῷ ἄγιδι ἐχθρὸς καὶ
                            ἄλλως ἄπιστος ἐφαίνετο</add>, πρῶτον μὲν ὑποχωρεῖ δείσας παρὰ
                        τισσαφέρνην, ἔπειτα ἐκάκου πρὸς αὐτὸν ὅσον ἐδύνατο μάλιστα τῶν πελοποννησίων
                        τὰ πράγματα, καὶ διδάσκαλος πάντων γιγνόμενος τήν τε μισθοφορὰν ξυνέτεμεν,
                        ἀντὶ δραχμῆς ἀττικῆς ὥστε τριώβολον καὶ τοῦτο μὴ ξυνεχῶς δίδοσθαι, λέγειν
                        κελεύων τὸν τισσαφέρνην πρὸς αὐτοὺς ὡς ἀθηναῖοι ἐκ πλέονος χρόνου
                        ἐπιστήμονες ὄντες τοῦ ναυτικοῦ τριώβολον τοῖς ἑαυτῶν διδόασιν, οὐ τοσοῦτον
                        πενίᾳ ὅσον ἵνα αὐτῶν μὴ οἱ ναῦται ἐκ περιουσίας ὑβρίζοντες οἱ μὲν τὰ σώματα
                        χείρω ἔχωσι δαπανῶντες ἐς τοιαῦτα ἀφ᾽ ὧν ἡ ἀσθένεια ξυμβαίνει, οἱ δὲ τὰς
                        ναῦς ἀπολείπωσιν οὐχ ὑπολιπόντες ἐς ὁμηρείαν τὸν προσοφειλόμενον μισθόν· καὶ
                        τοὺς τριηράρχους καὶ τοὺς στρατηγοὺς τῶν πόλεων
                        ἐδίδασκεν<add>ὥστε</add>δόντα χρήματα αὐτὸν πεῖσαι, ὥστε ξυγχωρῆσαι ταῦτα
                        ἑαυτῷ πλὴν τῶν συρακοσίων· τούτων δὲ ἑρμοκράτης ἠναντιοῦτο μόνος ὑπὲρ τοῦ
                        παντὸς ξυμμαχικοῦ. τάς τε πόλεις δεομένας χρημάτων ἀπήλασεν αὐτὸς ἀντιλέγων
                        ὑπὲρ τοῦ τισσαφέρνους ὡς οἱ μὲν χῖοι ἀναίσχυντοι εἶεν πλουσιώτατοι ὄντες τῶν
                        ἑλλήνων, ἐπικουρίᾳ δ᾽ ὅμως σῳζόμενοι ἀξιοῦσι καὶ τοῖς σώμασι καὶ τοῖς
                        χρήμασιν ἄλλους ὑπὲρ τῆς ἐκείνων ἐλευθερίας κινδυνεύειν· τὰς δ᾽ ἄλλας πόλεις
                        ἔφη ἀδικεῖν, αἳ ἐς ἀθηναίους πρότερον ἢ ἀποστῆναι ἀνήλουν, εἰ μὴ καὶ νῦν καὶ
                        τοσαῦτα καὶ ἔτι πλείω ὑπὲρ σφῶν αὐτῶν ἐθελήσουσιν ἐσφέρειν. τόν τε
                        τισσαφέρνην ἀπέφαινε νῦν μέν, τοῖς ἰδίοις χρήμασι πολεμοῦντα, εἰκότως
                        φειδόμενον, ἢν δέ ποτε τροφὴ καταβῇ παρὰ βασιλέως, ἐντελῆ αὐτοῖς ἀποδώσειν
                        τὸν μισθὸν καὶ τὰς πόλεις τὰ εἰκότα ὠφελήσειν.</p>
                </div>
                <div
                    n="46"
                    type="chapter">
                    <p>παρῄνει δὲ καὶ τῷ τισσαφέρνει μὴ ἄγαν ἐπείγεσθαι τὸν πόλεμον διαλῦσαι, μηδὲ
                        βουληθῆναι κομίσαντα ἢ ναῦς φοινίσσας ἅσπερ παρεσκευάζετο ἢ ἕλλησι πλέοσι
                        μισθὸν πορίζοντα τοῖς αὐτοῖς τῆς τε γῆς καὶ τῆς θαλάσσης τὸ κράτος δοῦναι,
                        ἔχειν δ᾽ ἀμφοτέρους ἐᾶν δίχα τὴν ἀρχήν, καὶ βασιλεῖ ἐξεῖναι αἰεὶ ἐπὶ τοὺς
                        αὐτῷ λυπηροὺς τοὺς ἑτέρους ἐπάγειν. γενομένης δ᾽ ἂν καθ᾽ ἓν τῆς ἐς γῆν καὶ
                        θάλασσαν ἀρχῆς ἀπορεῖν ἂν αὐτὸν οἷς τοὺς κρατοῦντας ξυγκαθαιρήσει, ἢν μὴ
                        αὐτὸς βούληται μεγάλῃ δαπάνῃ καὶ κινδύνῳ ἀναστάς ποτε διαγωνίσασθαι.
                        εὐτελέστερα δὲ τάδ᾽ εἶναι, βραχεῖ μορίῳ τῆς δαπάνης καὶ ἅμα μετὰ τῆς ἑαυτοῦ
                        ἀσφαλείας αὐτοὺς περὶ ἑαυτοὺς τοὺς ἕλληνας κατατρῖψαι. ἐπιτηδειοτέρους τε
                        ἔφη τοὺς ἀθηναίους εἶναι κοινωνοὺς αὐτῷ τῆς ἀρχῆς· ἧσσον γὰρ τῶν κατὰ γῆν
                        ἐφίεσθαι, τὸν λόγον τε ξυμφορώτατον καὶ τὸ ἔργον ἔχοντας πολεμεῖν· τοὺς μὲν
                        γὰρ ξυγκαταδουλοῦν ἂν σφίσι τε αὐτοῖς τὸ τῆς θαλάσσης μέρος καὶ ἐκείνῳ ὅσοι
                        ἐν τῇ βασιλέως ἕλληνες οἰκοῦσι, τοὺς δὲ τοὐναντίον ἐλευθερώσοντας ἥκειν, καὶ
                        οὐκ εἰκὸς εἶναι λακεδαιμονίους ἀπὸ μὲν σφῶν τῶν ἑλλήνων ἐλευθεροῦν νῦν τοὺς
                        ἕλληνας, ἀπὸ δ᾽ ἐκείνων<add>τῶν βαρβάρων</add>, ἢν μή ποτε αὐτοὺς μὴ
                        ἐξέλωσι, μὴ ἐλευθερῶσαι. τρίβειν οὖν ἐκέλευε πρῶτον ἀμφοτέρους, καὶ
                        ἀποτεμόμενον ὡς μέγιστα ἀπὸ τῶν ἀθηναίων ἔπειτ᾽ ἤδη τοὺς πελοποννησίους
                        ἀπαλλάξαι ἐκ τῆς χώρας. καὶ διενοεῖτο τὸ πλέον οὕτως ὁ τισσαφέρνης, ὅσα γε
                        ἀπὸ τῶν ποιουμένων ἦν εἰκάσαι. τῷ γὰρ ἀλκιβιάδῃ διὰ ταῦτα ὡς εὖ περὶ τούτων
                        παραινοῦντι προσθεὶς ἑαυτὸν ἐς πίστιν τήν τε τροφὴν κακῶς ἐπόριζε τοῖς
                        πελοποννησίοις καὶ ναυμαχεῖν οὐκ εἴα, ἀλλὰ καὶ τὰς φοινίσσας φάσκων ναῦς
                        ἥξειν καὶ ἐκ περιόντος ἀγωνιεῖσθαι ἔφθειρε τὰ πράγματα καὶ τὴν ἀκμὴν τοῦ
                        ναυτικοῦ αὐτῶν ἀφείλετο γενομένην καὶ πάνυ ἰσχυράν, τά τε ἄλλα
                        καταφανέστερον ἢ ὥστε λανθάνειν οὐ προθύμως ξυνεπολέμει.</p>
                </div>
                <div
                    n="47"
                    type="chapter">
                    <p>ὁ δὲ ἀλκιβιάδης ταῦτα ἅμα μὲν τῷ τισσαφέρνει καὶ<add>τῷ</add>βασιλεῖ, ὢν παρ᾽
                        ἐκείνοις, ἄριστα εἶναι νομίζων παρῄνει, ἅμα δὲ τὴν ἑαυτοῦ κάθοδον ἐς τὴν
                        πατρίδα ἐπιθεραπεύων, εἰδώς, εἰ μὴ διαφθερεῖ αὐτήν, ὅτι ἔσται ποτὲ αὐτῷ
                        πείσαντι κατελθεῖν· πεῖσαι δ᾽ ἂν ἐνόμιζε μάλιστα ἐκ τοῦ τοιούτου, εἰ
                        τισσαφέρνης φαίνοιτο αὐτῷ ἐπιτήδειος ὤν· ὅπερ καὶ ἐγένετο. ἐπειδὴ γὰρ
                        ᾔσθοντο αὐτὸν ἰσχύοντα παρ᾽ αὐτῷ οἱ ἐν τῇ σάμῳ ἀθηναίων στρατιῶται, τὰ μὲν
                        καὶ ἀλκιβιάδου προσπέμψαντος λόγους ἐς τοὺς δυνατωτάτους αὐτῶν ἄνδρας ὥστε
                        μνησθῆναι περὶ αὐτοῦ ἐς τοὺς βελτίστους τῶν ἀνθρώπων ὅτι ἐπ᾽ ὀλιγαρχίᾳ
                        βούλεται καὶ οὐ πονηρίᾳ οὐδὲ δημοκρατίᾳ τῇ αὐτὸν ἐκβαλούσῃ κατελθὼν καὶ
                        παρασχὼν τισσαφέρνην φίλον αὐτοῖς ξυμπολιτεύειν, τὸ δὲ πλέον καὶ ἀπὸ σφῶν
                        αὐτῶν οἱ ἐν τῇ σάμῳ τριήραρχοί τε τῶν ἀθηναίων καὶ δυνατώτατοι ὥρμηντο ἐς τὸ
                        καταλῦσαι τὴν δημοκρατίαν.</p>
                </div>
                <div
                    n="48"
                    type="chapter">
                    <p>καὶ ἐκινήθη πρότερον ἐν τῷ στρατοπέδῳ τοῦτο καὶ ἐς τὴν πόλιν ἐντεῦθεν ὕστερον
                        ἦλθεν. τῷ τε ἀλκιβιάδῃ διαβάντες τινὲς ἐκ τῆς σάμου ἐς λόγους ἦλθον, καὶ
                        ὑποτείνοντος αὐτοῦ τισσαφέρνην μὲν πρῶτον, ἔπειτα δὲ καὶ βασιλέα φίλον
                        ποιήσειν, εἰ μὴ δημοκρατοῖντο<add>οὕτω γὰρ ἂν πιστεῦσαι μᾶλλον
                        βασιλέα</add>, πολλὰς ἐλπίδας εἶχον αὐτοί θ᾽ ἑαυτοῖς οἱ δυνατώτατοι τῶν
                        πολιτῶν τὰ πράγματα, οἵπερ καὶ ταλαιπωροῦνται μάλιστα, ἐς ἑαυτοὺς
                        περιποιήσειν καὶ τῶν πολεμίων ἐπικρατήσειν. ἔς τε τὴν σάμον ἐλθόντες
                        ξυνίστασάν τε τῶν ἀνθρώπων τοὺς ἐπιτηδείους ἐς ξυνωμοσίαν καὶ ἐς τοὺς
                        πολλοὺς φανερῶς ἔλεγον ὅτι βασιλεὺς σφίσι φίλος ἔσοιτο καὶ χρήματα παρέξοι
                        ἀλκιβιάδου τε κατελθόντος καὶ μὴ δημοκρατουμένων. καὶ ὁ μὲν ὄχλος, εἰ καί τι
                        παραυτίκα ἤχθετο τοῖς πρασσομένοις, διὰ τὸ εὔπορον τῆς ἐλπίδος τοῦ παρὰ
                        βασιλέως μισθοῦ ἡσύχαζεν· οἱ δὲ ξυνιστάντες τὴν ὀλιγαρχίαν, ἐπειδὴ τῷ πλήθει
                        ἐκοίνωσαν, αὖθις κἀν σφίσιν αὐτοῖς καὶ τοῦ ἑταιρικοῦ τῷ πλέονι τὰ ἀπὸ τοῦ
                        ἀλκιβιάδου ἐσκόπουν. καὶ τοῖς μὲν ἄλλοις ἐφαίνετο εὔπορα καὶ πιστά, φρυνίχῳ
                        δὲ στρατηγῷ ἔτι ὄντι οὐδὲν ἤρεσκεν, ἀλλ᾽ ὅ τε ἀλκιβιάδης, ὅπερ καὶ ἦν, οὐδὲν
                        μᾶλλον ὀλιγαρχίας ἢ δημοκρατίας δεῖσθαι ἐδόκει αὐτῷ οὐδ᾽ ἄλλο τι σκοπεῖσθαι
                        ἢ ὅτῳ τρόπῳ ἐκ τοῦ παρόντος κόσμου τὴν πόλιν μεταστήσας ὑπὸ τῶν ἑταίρων
                        παρακληθεὶς κάτεισι, σφίσι δὲ περιοπτέον εἶναι τοῦτο μάλιστα, ὅπως μὴ
                            στασιάσωσιν·<add>τῷ</add>βασιλεῖ τε οὐκ εὔπορον εἶναι καὶ πελοποννησίων
                        ἤδη ὁμοίως ἐν τῇ θαλάσσῃ ὄντων καὶ πόλεις ἐχόντων ἐν τῇ αὐτοῦ ἀρχῇ οὐ τὰς
                        ἐλαχίστας, ἀθηναίοις προσθέμενον, οἷς οὐ πιστεύει, πράγματα ἔχειν, ἐξὸν
                        πελοποννησίους, ὑφ᾽ ὧν κακὸν οὐδέν πω πέπονθε, φίλους ποιήσασθαι. τάς τε
                        ξυμμαχίδας πόλεις, αἷς ὑπεσχῆσθαι δὴ σφᾶς ὀλιγαρχίαν, ὅτι δὴ καὶ αὐτοὶ οὐ
                        δημοκρατήσονται, εὖ εἰδέναι ἔφη ὅτι οὐδὲν μᾶλλον σφίσιν οὔθ᾽ αἱ ἀφεστηκυῖαι
                        προσχωρήσονται οὔθ᾽ αἱ ὑπάρχουσαι βεβαιότεραι ἔσονται· οὐ γὰρ βουλήσεσθαι
                        αὐτοὺς μετ᾽ ὀλιγαρχίας ἢ δημοκρατίας δουλεύειν μᾶλλον ἢ μεθ᾽ ὁποτέρου ἂν
                        τύχωσι τούτων ἐλευθέρους εἶναι· τούς τε καλοὺς κἀγαθοὺς ὀνομαζομένους οὐκ
                        ἐλάσσω αὐτοὺς νομίζειν σφίσι πράγματα παρέξειν τοῦ δήμου, ποριστὰς ὄντας καὶ
                        ἐσηγητὰς τῶν κακῶν τῷ δήμῳ, ἐξ ὧν τὰ πλείω αὐτοὺς ὠφελεῖσθαι· καὶ τὸ μὲν ἐπ᾽
                        ἐκείνοις εἶναι καὶ ἄκριτοι ἂν καὶ βιαιότερον ἀποθνῄσκειν, τὸν δὲ δῆμον σφῶν
                        τε καταφυγὴν εἶναι καὶ ἐκείνων σωφρονιστήν. καὶ ταῦτα παρ᾽ αὐτῶν τῶν ἔργων
                        ἐπισταμένας τὰς πόλεις σαφῶς αὐτὸς εἰδέναι ὅτι οὕτω νομίζουσιν. οὔκουν ἑαυτῷ
                        γε τῶν ἀπ᾽ ἀλκιβιάδου καὶ ἐν τῷ παρόντι πρασσομένων ἀρέσκειν οὐδέν.</p>
                </div>
                <div
                    n="49"
                    type="chapter">
                    <p>οἱ δὲ ξυλλεγέντες τῶν ἐν τῇ ξυνωμοσίᾳ, ὥσπερ καὶ τὸ πρῶτον αὐτοῖς ἐδόκει, τά
                        τε παρόντα ἐδέχοντο καὶ ἐς τὰς ἀθήνας πρέσβεις πείσανδρον καὶ ἄλλους
                        παρεσκευάζοντο πέμπειν, ὅπως περί τε τῆς τοῦ ἀλκιβιάδου καθόδου πράσσοιεν
                        καὶ τῆς τοῦ ἐκεῖ δήμου καταλύσεως καὶ τὸν τισσαφέρνην φίλον τοῖς ἀθηναίοις
                        ποιήσειαν.</p>
                </div>
                <div
                    n="50"
                    type="chapter">
                    <p>γνοὺς δὲ ὁ φρύνιχος ὅτι ἔσοιτο περὶ τῆς τοῦ ἀλκιβιάδου καθόδου λόγος καὶ ὅτι
                        ἀθηναῖοι ἐνδέξονται αὐτήν, δείσας πρὸς τὴν ἐναντίωσιν τῶν ὑφ᾽ αὑτοῦ
                        λεχθέντων μή, ἢν κατέλθῃ, ὡς κωλυτὴν ὄντα κακῶς δρᾷ, τρέπεται ἐπὶ τοιόνδε
                        τι. πέμπει ὡς τὸν ἀστύοχον τὸν λακεδαιμονίων ναύαρχον ἔτι ὄντα τότε περὶ τὴν
                        μίλητον κρύφα ἐπιστείλας ὅτι ἀλκιβιάδης αὐτῶν τὰ πράγματα φθείρει
                        τισσαφέρνην ἀθηναίοις φίλον ποιῶν, καὶ τἆλλα πάντα σαφῶς ἐγγράψας· ξυγγνώμην
                        δὲ εἶναι ἑαυτῷ περὶ ἀνδρὸς πολεμίου καὶ μετὰ τοῦ τῆς πόλεως ἀξυμφόρου κακόν
                        τι βουλεύειν. ὁ δὲ ἀστύοχος τὸν μὲν ἀλκιβιάδην ἄλλως τε καὶ οὐκέτι ὁμοίως ἐς
                        χεῖρας ἰόντα οὐδὲ διενοεῖτο τιμωρεῖσθαι, ἀνελθὼν δὲ παρ᾽ αὐτὸν ἐς μαγνησίαν
                        καὶ παρὰ τισσαφέρνην ἅμα λέγει τε αὐτοῖς τὰ ἐπισταλέντα ἐκ τῆς σάμου καὶ
                        γίγνεται αὐτὸς μηνυτής, προσέθηκέ τε, ὡς ἐλέγετο, ἐπὶ ἰδίοις κέρδεσι
                        τισσαφέρνει ἑαυτὸν καὶ περὶ τούτων καὶ περὶ τῶν ἄλλων κοινοῦσθαι· διόπερ
                            καὶ<add>περὶ</add>τῆς μισθοφορᾶς οὐκ ἐντελοῦς οὔσης μαλακωτέρως
                        ἀνθήπτετο. ὁ δὲ ἀλκιβιάδης εὐθὺς πέμπει κατὰ φρυνίχου γράμματα ἐς τὴν σάμον
                        πρὸς τοὺς ἐν τέλει ὄντας οἷα δέδρακε, καὶ ἀξιῶν αὐτὸν ἀποθνῄσκειν.
                        θορυβούμενος δὲ ὁ φρύνιχος καὶ πάνυ ἐν τῷ μεγίστῳ κινδύνῳ ὢν διὰ τὸ μήνυμα
                        ἀποστέλλει αὖθις πρὸς τὸν ἀστύοχον, τά τε πρότερα μεμφόμενος ὅτι οὐ καλῶς
                        ἐκρύφθη καὶ νῦν ὅτι ὅλον τὸ στράτευμα τὸ τῶν ἀθηναίων ἑτοῖμος εἴη τὸ ἐν τῇ
                        σάμῳ παρασχεῖν αὐτοῖς διαφθεῖραι, γράψας καθ᾽ ἕκαστα, ἀτειχίστου οὔσης
                        σάμου, ᾧ ἂν τρόπῳ αὐτὰ πράξειε, καὶ ὅτι ἀνεπίφθονόν οἱ ἤδη εἴη περὶ τῆς
                        ψυχῆς δι᾽ ἐκείνους κινδυνεύοντι καὶ τοῦτο καὶ ἄλλο πᾶν δρᾶσαι μᾶλλον ἢ ὑπὸ
                        τῶν ἐχθίστων αὐτὸν διαφθαρῆναι. ὁ δὲ ἀστύοχος μηνύει καὶ ταῦτα τῷ
                        ἀλκιβιάδῃ.</p>
                </div>
                <div
                    n="51"
                    type="chapter">
                    <p>καὶ ὡς προῄσθετο αὐτὸν ὁ φρύνιχος ἀδικοῦντα καὶ ὅσον οὐ παροῦσαν ἀπὸ τοῦ
                        ἀλκιβιάδου περὶ τούτων ἐπιστολήν, αὐτὸς προφθάσας τῷ στρατεύματι ἐξάγγελος
                        γίγνεται ὡς οἱ πολέμιοι μέλλουσιν ἀτειχίστου οὔσης τῆς σάμου καὶ ἅμα τῶν
                        νεῶν οὐ πασῶν ἔνδον ὁρμουσῶν ἐπιθήσεσθαι τῷ στρατοπέδῳ, καὶ ταῦτα σαφῶς
                        πεπυσμένος εἴη, καὶ χρῆναι τειχίζειν τε σάμον ὡς τάχιστα καὶ τἆλλα ἐν φυλακῇ
                        ἔχειν· ἐστρατήγει δὲ καὶ κύριος ἦν αὐτὸς πράσσων ταῦτα. καὶ οἱ μὲν τὸν
                        τειχισμόν τε παρεσκευάζοντο καὶ ἐκ τοῦ τοιούτου, καὶ ὣς μέλλουσα, σάμος
                        θᾶσσον ἐτειχίσθη· αἱ δὲ παρὰ τοῦ ἀλκιβιάδου ἐπιστολαὶ οὐ πολὺ ὕστερον ἧκον
                        ὅτι προδίδοταί τε τὸ στράτευμα ὑπὸ φρυνίχου καὶ οἱ πολέμιοι μέλλουσιν
                        ἐπιθήσεσθαι. δόξας δὲ ὁ ἀλκιβιάδης οὐ πιστὸς εἶναι, ἀλλὰ τὰ ἀπὸ τῶν πολεμίων
                        προειδὼς τῷ φρυνίχῳ ὡς ξυνειδότι κατ᾽ ἔχθραν ἀνατιθέναι, οὐδὲν ἔβλαψεν
                        αὐτόν, ἀλλὰ καὶ ξυνεμαρτύρησε μᾶλλον ταὐτὰ ἐσαγγείλας.</p>
                </div>
                <div
                    n="52"
                    type="chapter">
                    <p>μετὰ δὲ τοῦτο ἀλκιβιάδης μὲν τισσαφέρνην παρεσκεύαζε καὶ ἀνέπειθεν ὅπως φίλος
                        ἔσται τοῖς ἀθηναίοις, δεδιότα μὲν τοὺς πελοποννησίους, ὅτι πλέοσι ναυσὶ τῶν
                        ἀθηναίων παρῆσαν, βουλόμενον δὲ ὅμως, εἰ δύναιτό πως, πεισθῆναι, ἄλλως τε
                        καὶ ἐπειδὴ τὴν ἐν τῇ κνίδῳ διαφορὰν περὶ τῶν θηριμένους σπονδῶν ᾔσθετο τῶν
                            πελοποννησίων<add>ἤδη γὰρ κατὰ τοῦτον τὸν καιρὸν ἐν τῇ ῥόδῳ ὄντων αὐτῶν
                            ἐγεγένητο</add>· ἐν ᾗ τὸν τοῦ ἀλκιβιάδου λόγον πρότερον εἰρημένον περὶ
                        τοῦ ἐλευθεροῦν τοὺς λακεδαιμονίους τὰς ἁπάσας πόλεις ἐπηλήθευσεν ὁ λίχας, οὐ
                        φάσκων ἀνεκτὸν εἶναι ξυγκεῖσθαι κρατεῖν βασιλέα τῶν πόλεων ὧν ποτὲ καὶ
                        πρότερον ἢ αὐτὸς ἢ οἱ πατέρες ἦρχον. καὶ ὁ μὲν ἀλκιβιάδης, ἅτε περὶ μεγάλων
                        ἀγωνιζόμενος, προθύμως τὸν τισσαφέρνην θεραπεύων προσέκειτο·</p>
                </div>
                <div
                    n="53"
                    type="chapter">
                    <p>οἱ δὲ μετὰ τοῦ πεισάνδρου πρέσβεις τῶν ἀθηναίων ἀποσταλέντες ἐκ τῆς σάμου
                        ἀφικόμενοι ἐς τὰς ἀθήνας λόγους ἐποιοῦντο ἐν τῷ δήμῳ κεφαλαιοῦντες ἐκ
                        πολλῶν, μάλιστα δὲ ὡς ἐξείη αὐτοῖς ἀλκιβιάδην καταγαγοῦσι καὶ μὴ τὸν αὐτὸν
                        τρόπον δημοκρατουμένοις βασιλέα τε ξύμμαχον ἔχειν καὶ πελοποννησίων
                        περιγενέσθαι. ἀντιλεγόντων δὲ πολλῶν καὶ ἄλλων περὶ τῆς δημοκρατίας καὶ τῶν
                        ἀλκιβιάδου ἅμα ἐχθρῶν διαβοώντων ὡς δεινὸν εἴη εἰ τοὺς νόμους βιασάμενος
                        κάτεισι, καὶ εὐμολπιδῶν καὶ κηρύκων περὶ τῶν μυστικῶν δι᾽ ἅπερ ἔφυγε
                        μαρτυρομένων καὶ ἐπιθειαζόντων μὴ κατάγειν, ὁ πείσανδρος παρελθὼν πρὸς
                        πολλὴν ἀντιλογίαν καὶ σχετλιασμὸν ἠρώτα ἕνα ἕκαστον παράγων τῶν
                        ἀντιλεγόντων, εἴ τινα ἐλπίδα ἔχει σωτηρίας τῇ πόλει, πελοποννησίων ναῦς τε
                        οὐκ ἐλάσσους σφῶν ἐν τῇ θαλάσσῃ ἀντιπρῴρους ἐχόντων καὶ πόλεις ξυμμαχίδας
                        πλείους, βασιλέως τε αὐτοῖς καὶ τισσαφέρνους χρήματα παρεχόντων, σφίσι τε
                        οὐκέτι ὄντων, εἰ μή τις πείσει βασιλέα μεταστῆναι παρὰ σφᾶς. ὁπότε δὲ μὴ
                        φαῖεν ἐρωτώμενοι, ἐνταῦθα δὴ σαφῶς ἔλεγεν αὐτοῖς ὅτι<quote>τοῦτο τοίνυν οὐκ
                            ἔστιν ἡμῖν γενέσθαι, εἰ μὴ πολιτεύσομεν τε σωφρονέστερον καὶ ἐς ὀλίγους
                            μᾶλλον τὰς ἀρχὰς ποιήσομεν, ἵνα πιστεύῃ ἡμῖν βασιλεύς, καὶ μὴ περὶ
                            πολιτείας τὸ πλέον βουλεύσομεν ἐν τῷ παρόντι ἢ περὶ σωτηρίας<add>ὕστερον
                                γὰρ ἐξέσται ἡμῖν καὶ μεταθέσθαι, ἢν μή τι ἀρέσκῃ</add>, ἀλκιβιάδην
                            τε κατάξομεν, ὃς μόνος τῶν νῦν οἷός τε τοῦτο κατεργάσασθαι.</quote></p>
                </div>
                <div
                    n="54"
                    type="chapter">
                    <p>ὁ δὲ δῆμος τὸ μὲν πρῶτον ἀκούων χαλεπῶς ἔφερε τὸ περὶ τῆς ὀλιγαρχίας· σαφῶς
                        δὲ διδασκόμενος ὑπὸ τοῦ πεισάνδρου μὴ εἶναι ἄλλην σωτηρίαν, δείσας καὶ ἅμα
                        ἐπελπίζων ὡς καὶ μεταβαλεῖται, ἐνέδωκεν. καὶ ἐψηφίσαντο πλεύσαντα τὸν
                        πείσανδρον καὶ δέκα ἄνδρας μετ᾽ αὐτοῦ πράσσειν ὅπῃ<add>ἂν</add>αὐτοῖς δοκοίη
                        ἄριστα ἕξειν τά τε πρὸς τὸν τισσαφέρνην καὶ τὸν ἀλκιβιάδην. ἅμα τε
                        διαβαλόντος καὶ φρύνιχον τοῦ πεισάνδρου παρέλυσεν ὁ δῆμος τῆς ἀρχῆς καὶ τὸν
                        ξυνάρχοντα σκιρωνίδην, ἀντέπεμψαν δὲ στρατηγοὺς ἐπὶ τὰς ναῦς διομέδοντα καὶ
                        λέοντα. τὸν δὲ φρύνιχον ὁ πείσανδρος φάσκων ἴασον προδοῦναι καὶ ἀμόργην
                        διέβαλεν, οὐ νομίζων ἐπιτήδειον εἶναι τοῖς πρὸς τὸν ἀλκιβιάδην πρασσομένοις.
                        καὶ ὁ μὲν πείσανδρος τάς τε ξυνωμοσίας, αἵπερ ἐτύγχανον πρότερον ἐν τῇ πόλει
                        οὖσαι ἐπὶ δίκαις καὶ ἀρχαῖς, ἁπάσας ἐπελθὼν καὶ παρακελευσάμενος ὅπως
                        ξυστραφέντες καὶ κοινῇ βουλευσάμενοι καταλύσουσι τὸν δῆμον, καὶ τἆλλα
                        παρασκευάσας ἐπὶ τοῖς παροῦσιν ὥστε μηκέτι διαμέλλεσθαι, αὐτὸς μετὰ τῶν δέκα
                        ἀνδρῶν τὸν πλοῦν ὡς τὸν τισσαφέρνην ποιεῖται.</p>
                </div>
                <div
                    n="55"
                    type="chapter">
                    <p>ὁ δὲ λέων καὶ ὁ διομέδων ἐν τῷ αὐτῷ χειμῶνι ἀφιγμένοι ἤδη ἐπὶ τὰς τῶν
                        ἀθηναίων ναῦς ἐπίπλουν τῇ ῥόδῳ ἐποιήσαντο. καὶ τὰς μὲν ναῦς καταλαμβάνουσιν
                        ἀνειλκυσμένας τῶν πελοποννησίων, ἐς δὲ τὴν γῆν ἀπόβασίν τινα ποιησάμενοι καὶ
                        τοὺς προσβοηθήσαντας ῥοδίων νικήσαντες μάχῃ ἀπεχώρησαν ἐς τὴν χάλκην, καὶ
                        τὸν πόλεμον ἐντεῦθεν μᾶλλον<add>ἢ</add>ἐκ τῆς κῶ ἐποιοῦντο· εὐφυλακτότερα
                        γὰρ αὐτοῖς ἐγίγνετο, εἴ ποι ἀπαίροι τὸ τῶν πελοποννησίων ναυτικόν.</p>
                    <p>ἦλθε δ᾽ ἐς τὴν ῥόδον καὶ ξενοφαντίδας λάκων παρὰ πεδαρίτου ἐκ χίου, λέγων ὅτι
                        τὸ τεῖχος τῶν ἀθηναίων ἤδη ἐπιτετέλεσται, καὶ εἰ μὴ βοηθήσουσι πάσαις ταῖς
                        ναυσίν, ἀπολεῖται τὰ ἐν χίῳ πράγματα. οἱ δὲ διενοοῦντο βοηθήσειν. ἐν τούτῳ
                        δὲ ὁ πεδάριτος αὐτός τε καὶ τὸ περὶ αὑτὸν ἐπικουρικὸν ἔχων καὶ τοὺς χίους
                        πανστρατιᾷ προσβαλὼν τῶν ἀθηναίων τῷ περὶ τὰς ναῦς ἐρύματι αἱρεῖ τέ τι αὐτοῦ
                        καὶ νεῶν τινῶν ἀνειλκυσμένων ἐκράτησεν· ἐπεκβοηθησάντων δὲ τῶν ἀθηναίων καὶ
                        τρεψαμένων τοὺς χίους πρώτους νικᾶται καὶ τὸ ἄλλο τὸ περὶ τὸν πεδάριτον, καὶ
                        αὐτὸς ἀποθνῄσκει καὶ τῶν χίων πολλοὶ καὶ ὅπλα ἐλήφθη πολλά.</p>
                </div>
                <div
                    n="56"
                    type="chapter">
                    <p>μετὰ δὲ ταῦτα οἱ μὲν χῖοι ἔκ τε γῆς καὶ θαλάσσης ἔτι μᾶλλον ἢ πρότερον
                        ἐπολιορκοῦντο καὶ ὁ λιμὸς αὐτόθι ἦν μέγας· οἱ δὲ περὶ τὸν πείσανδρον
                        ἀθηναίων πρέσβεις ἀφικόμενοι ὡς τὸν τισσαφέρνην λόγους ποιοῦνται περὶ τῆς
                        ὁμολογίας. ἀλκιβιάδης δέ<add>οὐ γὰρ αὐτῷ πάνυ τὰ ἀπὸ τισσαφέρνους βέβαια ἦν,
                            φοβουμένου τοὺς πελοποννησίους μᾶλλον καὶ ἔτι βουλομένου, καθάπερ καὶ
                            ὑπ᾽ ἐκείνου ἐδιδάσκετο, τρίβειν ἀμφοτέρους</add>τρέπεται ἐπὶ τοιόνδε
                        εἶδος ὥστε τὸν τισσαφέρνην ὡς μέγιστα αἰτοῦντα παρὰ τῶν ἀθηναίων μὴ
                        ξυμβῆναι. δοκεῖ δέ μοι καὶ ὁ τισσαφέρνης τὸ αὐτὸ βουληθῆναι, αὐτὸς μὲν διὰ
                        τὸ δέος, ὁ δὲ ἀλκιβιάδης, ἐπειδὴ ἑώρα ἐκεῖνον καὶ ὣς οὐ ξυμβησείοντα, δοκεῖν
                        τοῖς ἀθηναίοις ἐβούλετο μὴ ἀδύνατος εἶναι πεῖσαι, ἀλλ᾽ ὡς πεπεισμένῳ
                        τισσαφέρνει καὶ βουλομένῳ προσχωρῆσαι τοὺς ἀθηναίους μὴ ἱκανὰ διδόναι. ᾔτει
                        γὰρ τοσαῦτα ὑπερβάλλων ὁ ἀλκιβιάδης, λέγων αὐτὸς ὑπὲρ παρόντος τοῦ
                        τισσαφέρνους, ὥστε τὸ τῶν ἀθηναίων, καίπερ ἐπὶ πολὺ ὅτι αἰτοίη ξυγχωρούντων,
                        ὅμως αἴτιον γενέσθαι· ἰωνίαν τε γὰρ πᾶσαν ἠξίου δίδοσθαι καὶ αὖθις νήσους τε
                        τὰς ἐπικειμένας καὶ ἄλλα, οἷς οὐκ ἐναντιουμένων τῶν ἀθηναίων τέλος ἐν τῇ
                        τρίτῃ ἤδη ξυνόδῳ, δείσας μὴ πάνυ φωραθῇ ἀδύνατος ὤν, ναῦς ἠξίου ἐᾶν βασιλέα
                        ποιεῖσθαι καὶ παραπλεῖν τὴν ἑαυτοῦ γῆν ὅπῃ ἂν καὶ ὅσαις ἂν βούληται. ἐνταῦθα
                        δὴ οὐκέτι … ἀλλ᾽ ἄπορα νομίσαντες οἱ ἀθηναῖοι καὶ ὑπὸ τοῦ ἀλκιβιάδου
                        ἐξηπατῆσθαι, δι᾽ ὀργῆς ἀπελθόντες κομίζονται ἐς τὴν σάμον.</p>
                </div>
                <div
                    n="57"
                    type="chapter">
                    <p>τισσαφέρνης δὲ εὐθὺς μετὰ ταῦτα καὶ ἐν τῷ αὐτῷ χειμῶνι παρέρχεται ἐς τὴν
                        καῦνον, βουλόμενος τοὺς πελοποννησίους πάλιν τε κομίσαι ἐς τὴν μίλητον καὶ
                        ξυνθήκας ἔτι ἄλλας ποιησάμενος, ἃς ἂν δύνηται, τροφήν τε παρέχειν καὶ μὴ
                        παντάπασιν ἐκπεπολεμῶσθαι, δεδιὼς μή, ἢν ἀπορῶσι πολλαῖς ναυσὶ τῆς τροφῆς, ἢ
                        τοῖς ἀθηναίοις ἀναγκασθέντες ναυμαχεῖν ἡσσηθῶσιν ἢ κενωθεισῶν τῶν νεῶν ἄνευ
                        ἑαυτοῦ γένηται τοῖς ἀθηναίοις ἃ βούλονται. ἔτι δὲ ἐφοβεῖτο μάλιστα μὴ τῆς
                        τροφῆς ζητήσει πορθήσωσι τὴν ἤπειρον. πάντων οὖν τούτων λογισμῷ καὶ προνοίᾳ,
                        ὥσπερ ἐβούλετο ἐπανισοῦν τοὺς ἕλληνας πρὸς ἀλλήλους, μεταπεμψάμενος οὖν τοὺς
                        πελοποννησίους τροφήν τε αὐτοῖς δίδωσι καὶ σπονδὰς τρίτας τάσδε
                        σπένδεται.</p>
                </div>
                <div
                    n="58"
                    type="chapter">
                    <p><quote>τρίτῳ καὶ δεκάτῳ ἔτει δαρείου βασιλεύοντος, ἐφορεύοντος δὲ ἀλεξιππίδα
                            ἐν λακεδαίμονι, ξυνθῆκαι ἐγένοντο ἐν μαιάνδρου πεδίῳ λακεδαιμονίων καὶ
                            τῶν ξυμμάχων πρὸς τισσαφέρνην καὶ ἱεραμένη καὶ τοὺς φαρνάκου παῖδας περὶ
                            τῶν βασιλέως πραγμάτων καὶ λακεδαιμονίων καὶ τῶν ξυμμάχων. χώραν τὴν
                            βασιλέως, ὅση τῆς ἀσίας ἐστί, βασιλέως εἶναι· καὶ περὶ τῆς χώρας τῆς
                            ἑαυτοῦ βουλευέτω βασιλεὺς ὅπως βούλεται. λακεδαιμονίους δὲ καὶ τοὺς
                            ξυμμάχους μὴ ἰέναι ἐπὶ χώραν τὴν βασιλέως ἐπὶ κακῷ μηδενί, μηδὲ βασιλέα
                            ἐπὶ τὴν λακεδαιμονίων χώραν μηδὲ τῶν ξυμμάχων ἐπὶ κακῷ μηδενί. ἢν δέ τις
                            λακεδαιμονίων ἢ τῶν ξυμμάχων ἐπὶ κακῷ ἴῃ ἐπὶ τὴν βασιλέως χώραν,
                            λακεδαιμονίους καὶ τοὺς ξυμμάχους κωλύειν· καὶ ἤν τις ἐκ τῆς βασιλέως ἴῃ
                            ἐπὶ κακῷ ἐπὶ λακεδαιμονίους ἢ τοὺς ξυμμάχους, βασιλεὺς κωλυέτω. τροφὴν
                            δὲ ταῖς ναυσὶ ταῖς νῦν παρούσαις τισσαφέρνην παρέχειν κατὰ τὰ ξυγκείμενα
                            μέχρι ἂν αἱ νῆες αἱ βασιλέως ἔλθωσιν· λακεδαιμονίους δὲ καὶ τοὺς
                            ξυμμάχους, ἐπὴν αἱ βασιλέως νῆες ἀφίκωνται, τὰς ἑαυτῶν ναῦς, ἢν
                            βούλωνται, τρέφειν ἐφ᾽ ἑαυτοῖς εἶναι. ἢν δὲ παρὰ τισσαφέρνους λαμβάνειν
                            ἐθέλωσι τὴν τροφήν, τισσαφέρνην παρέχειν, λακεδαιμονίους δὲ καὶ τοὺς
                            ξυμμάχους τελευτῶντος τοῦ πολέμου τὰ χρήματα τισσαφέρνει ἀποδοῦναι ὁπόσα
                            ἂν λάβωσιν. ἐπὴν δὲ αἱ βασιλέως νῆες ἀφίκωνται, αἵ τε λακεδαιμονίων νῆες
                            καὶ αἱ τῶν ξυμμάχων καὶ αἱ βασιλέως κοινῇ τὸν πόλεμον πολεμούντων καθ᾽
                            ὅτι ἂν τισσαφέρνει δοκῇ καὶ λακεδαιμονίοις καὶ τοῖς ξυμμάχοις. ἢν δὲ
                            καταλύειν βούλωνται πρὸς ἀθηναίους, ἐν ὁμοίῳ καταλύεσθαι.</quote></p>
                </div>
                <div
                    n="59"
                    type="chapter">
                    <p>αἱ μὲν σπονδαὶ αὗται ἐγένοντο, καὶ μετὰ ταῦτα παρεσκευάζετο τισσαφέρνης τάς
                        τε φοινίσσας ναῦς ἄξων, ὥσπερ εἴρητο, καὶ τἆλλα ὅσαπερ ὑπέσχετο, καὶ
                        ἐβούλετο παρασκευαζόμενος γοῦν δῆλος εἶναι·</p>
                </div>
                <div
                    n="60"
                    type="chapter">
                    <p>βοιωτοὶ δὲ τελευτῶντος ἤδη τοῦ χειμῶνος ὠρωπὸν εἷλον προδοσίᾳ, ἀθηναίων
                        ἐμφρουρούντων. ξυνέπραξαν δὲ ἐρετριῶν τε ἄνδρες καὶ αὐτῶν ὠρωπίων,
                        ἐπιβουλεύοντες ἀπόστασιν τῆς εὐβοίας· ἐπὶ γὰρ τῇ ἐρετρίᾳ τὸ χωρίον ὂν
                        ἀδύνατα ἦν ἀθηναίων ἐχόντων μὴ οὐ μεγάλα βλάπτειν καὶ ἐρέτριαν καὶ τὴν ἄλλην
                        εὔβοιαν. ἔχοντες οὖν ἤδη τὸν ὠρωπὸν ἀφικνοῦνται ἐς ῥόδον οἱ ἐρετριῆς,
                        ἐπικαλούμενοι ἐς τὴν εὔβοιαν τοὺς πελοποννησίους. οἱ δὲ πρὸς τὴν τῆς χίου
                        κακουμένης βοήθειαν μᾶλλον ὥρμηντο, καὶ ἄραντες πάσαις ταῖς ναυσὶν ἐκ τῆς
                        ῥόδου ἔπλεον. καὶ γενόμενοι περὶ τὸ τριόπιον καθορῶσι τὰς τῶν ἀθηναίων ναῦς
                        πελαγίας ἀπὸ τῆς χάλκης πλεούσας· καὶ ὡς οὐδέτεροι ἀλλήλοις ἐπέπλεον,
                        ἀφικνοῦνται οἱ μὲν ἐς τὴν σάμον, οἱ δὲ ἐς τὴν μίλητον, καὶ ἑώρων οὐκέτι ἄνευ
                        ναυμαχίας οἷόν τε εἶναι ἐς τὴν χίον βοηθῆσαι. καὶ ὁ χειμὼν ἐτελεύτα οὗτος,
                        καὶ εἰκοστὸν ἔτος τῷ πολέμῳ ἐτελεύτα τῷδε ὃν θουκυδίδης ξυνέγραψεν.</p>
                </div>
                <div
                    n="61"
                    type="chapter">
                    <p>τοῦ δ᾽ ἐπιγιγνομένου θέρους ἅμα τῷ ἦρι εὐθὺς ἀρχομένῳ δερκυλίδας τε ἀνὴρ
                        σπαρτιάτης στρατιὰν ἔχων οὐ πολλὴν παρεπέμφθη πεζῇ ἐφ᾽ ἑλλησπόντου ἄβυδον
                            ἀποστήσων<add>εἰσὶ δὲ μιλησίων ἄποικοι</add>, καὶ οἱ χῖοι, ἐν ὅσῳ αὐτοῖς
                        ὁ ἀστύοχος ἠπόρει ὅπως βοηθήσοι, ναυμαχῆσαι πιεζόμενοι τῇ πολιορκίᾳ
                        ἠναγκάσθησαν. ἔτυχον δὲ ἔτι ἐν ῥόδῳ ὄντος ἀστυόχου ἐκ τῆς μιλήτου λέοντά τε
                        ἄνδρα σπαρτιάτην, ὃς ἀντισθένει ἐπιβάτης ξυνεξῆλθε, τοῦτον κεκομισμένοι μετὰ
                        τὸν πεδαρίτου θάνατον ἄρχοντα καὶ ναῦς δώδεκα, αἳ ἔτυχον φύλακες μιλήτου
                        οὖσαι, ὧν ἦσαν θούριαι πέντε καὶ συρακόσιαι τέσσαρες καὶ μία ἀναιῖτις καὶ
                        μία μιλησία καὶ λέοντος μία. ἐπεξελθόντων δὲ τῶν χίων πανδημεὶ καὶ
                        καταλαβόντων τι ἐρυμνὸν χωρίον καὶ τῶν νεῶν αὐτοῖς ἅμα ἓξ καὶ τριάκοντα ἐπὶ
                        τὰς τῶν ἀθηναίων δύο καὶ τριάκοντα ἀναγαγομένων ἐναυμάχησαν· καὶ καρτερᾶς
                        γενομένης ναυμαχίας οὐκ ἔλασσον ἔχοντες ἐν τῷ ἔργῳ οἱ χῖοι καὶ οἱ
                            ξύμμαχοι<add>ἤδη γὰρ καὶ ὀψὲ ἦν</add>ἀνεχώρησαν ἐς τὴν πόλιν.</p>
                </div>
                <div
                    n="62"
                    type="chapter">
                    <p>μετὰ δὲ τοῦτο εὐθὺς τοῦ δερκυλίδου πεζῇ ἐκ τῆς μιλήτου παρεξελθόντος ἄβυδος
                        ἐν τῷ ἑλλησπόντῳ ἀφίσταται πρὸς δερκυλίδαν καὶ φαρνάβαζον, καὶ λάμψακος
                        δυοῖν ἡμέραιν ὕστερον. στρομβιχίδης δὲ ἐκ τῆς χίου πυθόμενος κατὰ τάχος
                        βοηθήσας ναυσὶν ἀθηναίων τέσσαρσι καὶ εἴκοσιν, ὧν καὶ στρατιώτιδες ἦσαν
                        ὁπλίτας ἄγουσαι, ἐπεξελθόντων τῶν λαμψακηνῶν μάχῃ κρατήσας καὶ αὐτοβοεὶ
                        λάμψακον ἀτείχιστον οὖσαν ἑλών, καὶ σκεύη μὲν καὶ ἀνδράποδα ἁρπαγὴν
                        ποιησάμενος, τοὺς δ᾽ ἐλευθέρους πάλιν κατοικίσας, ἐπ᾽ ἄβυδον ἦλθεν. καὶ ὡς
                        οὔτε προσεχώρουν οὔτε προσβάλλων ἐδύνατο ἑλεῖν, ἐς τὸ ἀντιπέρας τῆς ἀβύδου
                        ἀποπλεύσας σηστὸν πόλιν τῆς χερσονήσου, ἥν ποτε μῆδοι εἶχον, καθίστατο
                        φρούριον καὶ φυλακὴν τοῦ παντὸς ἑλλησπόντου.</p>
                </div>
                <div
                    n="63"
                    type="chapter">
                    <p>ἐν τούτῳ δὲ οἱ χῖοί τε θαλασσοκράτορες μᾶλλον ἐγένοντο καὶ οἱ ἐν τῇ μιλήτῳ
                        καὶ ὁ ἀστύοχος πυθόμενος τὰ περὶ τῆς ναυμαχίας καὶ τὸν στρομβιχίδην καὶ τὰς
                        ναῦς ἀπεληλυθότα ἐθάρσησεν. καὶ παραπλεύσας δυοῖν νεοῖν ἀστύοχος ἐς χίον
                        κομίζει αὐτόθεν τὰς ναῦς καὶ ξυμπάσαις ἤδη ἐπίπλουν ποιεῖται ἐπὶ τὴν σάμον·
                        καὶ ὡς αὐτῷ διὰ τὸ ἀλλήλοις ὑπόπτως ἔχειν οὐκ ἀντανήγοντο, ἀπέπλευσε πάλιν
                        ἐς τὴν μίλητον.</p>
                    <p>ὑπὸ γὰρ τοῦτον τὸν χρόνον καὶ ἔτι πρότερον ἡ ἐν ταῖς ἀθήναις δημοκρατία
                        κατελέλυτο. ἐπειδὴ γὰρ οἱ περὶ τὸν πείσανδρον πρέσβεις παρὰ τοῦ τισσαφέρνους
                        ἐς τὴν σάμον ἦλθον, τά τε ἐν αὐτῷ τῷ στρατεύματι ἔτι βεβαιότερον κατέλαβον
                        καὶ αὐτῶν τῶν σαμίων προυτρέψαντο τοὺς δυνατωτάτους ὥστε πειρᾶσθαι μετὰ σφῶν
                        ὀλιγαρχηθῆναι, καίπερ ἐπαναστάντας αὐτοὺς ἀλλήλοις ἵνα μὴ ὀλιγαρχῶνται· καὶ
                        ἐν σφίσιν αὐτοῖς ἅμα οἱ ἐν τῇ σάμῳ τῶν ἀθηναίων κοινολογούμενοι ἐσκέψαντο
                        ἀλκιβιάδην μέν, ἐπειδήπερ οὐ βούλεται, ἐᾶν<add>καὶ γὰρ οὐκ ἐπιτήδειον αὐτὸν
                            εἶναι ἐς ὀλιγαρχίαν ἐλθεῖν</add>, αὐτοὺς δὲ ἐπὶ σφῶν αὐτῶν, ὡς ἤδη καὶ
                        κινδυνεύοντας, ὁρᾶν ὅτῳ τρόπῳ μὴ ἀνεθήσεται τὰ πράγματα, καὶ τὰ τοῦ πολέμου
                        ἅμα ἀντέχειν καὶ ἐσφέρειν αὐτοὺς ἐκ τῶν ἰδίων οἴκων προθύμως χρήματα καὶ ἤν
                        τι ἄλλο δέῃ, ὡς οὐκέτι ἄλλοις ἢ σφίσιν αὐτοῖς ταλαιπωροῦντας.</p>
                </div>
                <div
                    n="64"
                    type="chapter">
                    <p>παρακελευσάμενοι οὖν τοιαῦτα τὸν μὲν πείσανδρον εὐθὺς τότε καὶ τῶν πρέσβεων
                        τοὺς ἡμίσεις ἀπέστελλον ἐπ᾽ οἴκου πράξοντας τἀκεῖ, καὶ εἴρητο αὐτοῖς τῶν
                        ὑπηκόων πόλεων αἷς ἂν προσσχῶσιν ὀλιγαρχίαν καθιστάναι· τοὺς δ᾽ ἡμίσεις ἐς
                        τἆλλα τὰ ὑπήκοα χωρία ἄλλους ἄλλῃ διέπεμπον, καὶ διειτρέφη ὄντα περὶ χίον,
                        ᾑρημένον δὲ ἐς τὰ ἐπὶ θρᾴκης ἄρχειν, ἀπέστελλον ἐπὶ τὴν ἀρχήν. καὶ
                        ἀφικόμενος ἐς τὴν θάσον τὸν δῆμον κατέλυσεν. καὶ ἀπελθόντος αὐτοῦ οἱ θάσιοι
                        δευτέρῳ μηνὶ μάλιστα τὴν πόλιν ἐτείχιζον, ὡς τῆς μὲν μετ᾽ ἀθηναίων
                        ἀριστοκρατίας οὐδὲν ἔτι προσδεόμενοι, τὴν δ᾽ ἀπὸ λακεδαιμονίων ἐλευθερίαν
                        ὁσημέραι προσδεχόμενοι· καὶ γὰρ καὶ φυγὴ αὐτῶν ἔξω ἦν ὑπὸ τῶν ἀθηναίων παρὰ
                        τοῖς πελοποννησίοις, καὶ αὕτη μετὰ τῶν ἐν τῇ πόλει ἐπιτηδείων κατὰ κράτος
                        ἔπρασσε ναῦς τε κομίσαι καὶ τὴν θάσον ἀποστῆσαι. ξυνέβη οὖν αὐτοῖς μάλιστα ἃ
                        ἐβούλοντο, τὴν πόλιν τε ἀκινδύνως ὀρθοῦσθαι καὶ τὸν ἐναντιωσόμενον δῆμον
                        καταλελύσθαι. περὶ μὲν οὖν τὴν θάσον τἀναντία τοῖς τὴν ὀλιγαρχίαν καθιστᾶσι
                        τῶν ἀθηναίων ἐγένετο, δοκεῖν δέ μοι καὶ ἐν ἄλλοις πολλοῖς τῶν ὑπηκόων·
                        σωφροσύνην γὰρ λαβοῦσαι αἱ πόλεις καὶ ἄδειαν τῶν πρασσομένων ἐχώρησαν ἐπὶ
                        τὴν ἄντικρυς ἐλευθερίαν τῆς ἀπὸ τῶν ἀθηναίων ὑπούλου εὐνομίας οὐ
                        προτιμήσαντες.</p>
                </div>
                <div
                    n="65"
                    type="chapter">
                    <p>οἱ δὲ ἀμφὶ τὸν πείσανδρον παραπλέοντές τε, ὥσπερ ἐδέδοκτο, τοὺς δήμους ἐν
                        ταῖς πόλεσι κατέλυον, καὶ ἅμα ἔστιν ἀφ᾽ ὧν χωρίων καὶ ὁπλίτας ἔχοντες σφίσιν
                        αὐτοῖς ξυμμάχους ἦλθον ἐς τὰς ἀθήνας. καὶ καταλαμβάνουσι τὰ πλεῖστα τοῖς
                        ἑταίροις προειργασμένα. καὶ γὰρ ἀνδροκλέα τέ τινα τοῦ δήμου μάλιστα
                        προεστῶτα ξυστάντες τινὲς τῶν νεωτέρων κρύφα ἀποκτείνουσιν, ὅσπερ καὶ τὸν
                        ἀλκιβιάδην οὐχ ἥκιστα ἐξήλασε, καὶ αὐτὸν κατ᾽ ἀμφότερα, τῆς τε δημαγωγίας
                        ἕνεκα καὶ οἰόμενοι τῷ ἀλκιβιάδῃ ὡς κατιόντι καὶ τὸν τισσαφέρνην φίλον
                        ποιήσοντι χαριεῖσθαι, μᾶλλόν τι διέφθειραν· καὶ ἄλλους τινὰς ἀνεπιτηδείους
                        τῷ αὐτῷ τρόπῳ κρύφα ἀνήλωσαν. λόγος τε ἐκ τοῦ φανεροῦ προείργαστο αὐτοῖς ὡς
                        οὔτε μισθοφορητέον εἴη ἄλλους ἢ τοὺς στρατευομένους οὔτε μεθεκτέον τῶν
                        πραγμάτων πλέοσιν ἢ πεντακισχιλίοις, καὶ τούτοις οἳ ἂν μάλιστα τοῖς τε
                        χρήμασι καὶ τοῖς σώμασιν ὠφελεῖν οἷοί τε ὦσιν.</p>
                </div>
                <div
                    n="66"
                    type="chapter">
                    <p>ἦν δὲ τοῦτο εὐπρεπὲς πρὸς τοὺς πλείους, ἐπεὶ ἕξειν γε τὴν πόλιν οἵπερ καὶ
                        μεθίστασαν ἔμελλον. δῆμος μέντοι ὅμως ἔτι καὶ βουλὴ ἡ ἀπὸ τοῦ κυάμου
                        ξυνελέγετο· ἐβούλευον δὲ οὐδὲν ὅτι μὴ τοῖς ξυνεστῶσι δοκοίη, ἀλλὰ καὶ οἱ
                        λέγοντες ἐκ τούτων ἦσαν καὶ τὰ ῥηθησόμενα πρότερον αὐτοῖς προύσκεπτο.
                        ἀντέλεγέ τε οὐδεὶς ἔτι τῶν ἄλλων, δεδιὼς καὶ ὁρῶν πολὺ τὸ ξυνεστηκός· εἰ δέ
                        τις καὶ ἀντείποι, εὐθὺς ἐκ τρόπου τινὸς ἐπιτηδείου ἐτεθνήκει, καὶ τῶν
                        δρασάντων οὔτε ζήτησις οὔτ᾽ εἰ ὑποπτεύοιντο δικαίωσις ἐγίγνετο, ἀλλ᾽ ἡσυχίαν
                        εἶχεν ὁ δῆμος καὶ κατάπληξιν τοιαύτην ὥστε κέρδος ὁ μὴ πάσχων τι βίαιον, εἰ
                        καὶ σιγῴη, ἐνόμιζεν. καὶ τὸ ξυνεστηκὸς πολὺ πλέον ἡγούμενοι εἶναι ἢ ὅσον
                        ἐτύγχανεν ὂν ἡσσῶντο ταῖς γνώμαις, καὶ ἐξευρεῖν αὐτὸ ἀδύνατοι ὄντες διὰ τὸ
                        μέγεθος τῆς πόλεως καὶ διὰ τὴν ἀλλήλων ἀγνωσίαν οὐκ εἶχον<add>αὐτοὶ
                            ἐξευρεῖν</add>. κατὰ δὲ ταὐτὸ τοῦτο καὶ προσολοφύρασθαί τινι
                        ἀγανακτήσαντα, ὥστε ἀμύνασθαι ἐπιβουλεύσαντα, ἀδύνατον ἦν· ἢ γὰρ ἀγνῶτα ἂν
                        ηὗρεν ᾧ ἐρεῖ ἢ γνώριμον ἄπιστον. ἀλλήλοις γὰρ ἅπαντες ὑπόπτως προσῇσαν οἱ
                        τοῦ δήμου, ὡς μετέχοντά τινα τῶν γιγνομένων. ἐνῆσαν γὰρ καὶ οὓς οὐκ ἄν ποτέ
                        τις ᾤετο ἐς ὀλιγαρχίαν τραπέσθαι· καὶ τὸ ἄπιστον οὗτοι μέγιστον πρὸς τοὺς
                        πολλοὺς ἐποίησαν καὶ πλεῖστα ἐς τὴν τῶν ὀλίγων ἀσφάλειαν ὠφέλησαν, βέβαιον
                        τὴν ἀπιστίαν τῷ δήμῳ πρὸς ἑαυτὸν καταστήσαντες.</p>
                </div>
                <div
                    n="67"
                    type="chapter">
                    <p>ἐν τούτῳ οὖν τῷ καιρῷ οἱ περὶ τὸν πείσανδρον ἐλθόντες εὐθὺς τῶν λοιπῶν
                        εἴχοντο. καὶ πρῶτον μὲν τὸν δῆμον ξυλλέξαντες εἶπον γνώμην δέκα ἄνδρας
                        ἑλέσθαι ξυγγραφέας αὐτοκράτορας, τούτους δὲ ξυγγράψαντας γνώμην ἐσενεγκεῖν
                        ἐς τὸν δῆμον ἐς ἡμέραν ῥητὴν καθ᾽ ὅτι ἄριστα ἡ πόλις οἰκήσεται· ἔπειτα
                        ἐπειδὴ ἡ ἡμέρα ἐφῆκε, ξυνέκλῃσαν τὴν ἐκκλησίαν ἐς τὸν κολωνόν<add>ἔστι δὲ
                            ἱερὸν ποσειδῶνος ἔξω πόλεως ἀπέχον σταδίους μάλιστα δέκα</add>, καὶ
                        ἐσήνεγκαν οἱ ξυγγραφῆς ἄλλο μὲν οὐδέν, αὐτὸ δὲ τοῦτο, ἐξεῖναι μὲν ἀθηναίων
                        ἀνατεὶ εἰπεῖν γνώμην ἣν ἄν τις βούληται· ἢν δέ τις τὸν εἰπόντα ἢ γράψηται
                        παρανόμων ἢ ἄλλῳ τῳ τρόπῳ βλάψῃ, μεγάλας ζημίας ἐπέθεσαν. ἐνταῦθα δὴ λαμπρῶς
                        ἐλέγετο ἤδη μήτε ἀρχὴν ἄρχειν μηδεμίαν ἔτι ἐκ τοῦ αὐτοῦ κόσμου μήτε
                        μισθοφορεῖν προέδρους τε ἑλέσθαι πέντε ἄνδρας, τούτους δὲ ἑλέσθαι ἑκατὸν
                        ἄνδρας, καὶ τῶν ἑκατὸν ἕκαστον πρὸς ἑαυτὸν τρεῖς· ἐλθόντας δὲ αὐτοὺς
                        τετρακοσίους ὄντας ἐς τὸ βουλευτήριον ἄρχειν ὅπῃ ἂν ἄριστα γιγνώσκωσιν
                        αὐτοκράτορας, καὶ τοὺς πεντακισχιλίους δὲ ξυλλέγειν ὁπόταν αὐτοῖς δοκῇ.</p>
                </div>
                <div
                    n="68"
                    type="chapter">
                    <p>ἦν δὲ ὁ μὲν τὴν γνώμην ταύτην εἰπὼν πείσανδρος, καὶ τἆλλα ἐκ τοῦ προφανοῦς
                        προθυμότατα ξυγκαταλύσας τὸν δῆμον· ὁ μέντοι ἅπαν τὸ πρᾶγμα ξυνθεὶς ὅτῳ
                        τρόπῳ κατέστη ἐς τοῦτο καὶ ἐκ πλείστου ἐπιμεληθεὶς ἀντιφῶν ἦν ἀνὴρ ἀθηναίων
                        τῶν καθ᾽ ἑαυτὸν ἀρετῇ τε οὐδενὸς ὕστερος καὶ κράτιστος ἐνθυμηθῆναι γενόμενος
                        καὶ ἃ γνοίη εἰπεῖν, καὶ ἐς μὲν δῆμον οὐ παριὼν οὐδ᾽ ἐς ἄλλον ἀγῶνα ἑκούσιος
                        οὐδένα, ἀλλ᾽ ὑπόπτως τῷ πλήθει διὰ δόξαν δεινότητος διακείμενος, τοὺς μέντοι
                        ἀγωνιζομένους καὶ ἐν δικαστηρίῳ καὶ ἐν δήμῳ πλεῖστα εἷς ἀνήρ, ὅστις
                        ξυμβουλεύσαιτό τι, δυνάμενος ὠφελεῖν. καὶ αὐτός τε, ἐπειδὴ μετέστη ἡ
                        δημοκρατία καὶ ἐς ἀγῶνας κατέστη τὰ τῶν τετρακοσίων ἐν ὑστέρῳ μεταπεσόντα
                        ὑπὸ τοῦ δήμου ἐκακοῦτο, ἄριστα φαίνεται τῶν μέχρι ἐμοῦ ὑπὲρ αὐτῶν τούτων
                        αἰτιαθείς, ὡς ξυγκατέστησε, θανάτου δίκην ἀπολογησάμενος. παρέσχε δὲ καὶ ὁ
                        φρύνιχος ἑαυτὸν πάντων διαφερόντως προθυμότατον ἐς τὴν ὀλιγαρχίαν, δεδιὼς
                        τὸν ἀλκιβιάδην καὶ ἐπιστάμενος εἰδότα αὐτὸν ὅσα ἐν τῇ σάμῳ πρὸς τὸν ἀστύοχον
                        ἔπραξε, νομίζων οὐκ ἄν ποτε αὐτὸν κατὰ τὸ εἰκὸς ὑπ᾽ ὀλιγαρχίας κατελθεῖν·
                        πολύ τε πρὸς τὰ δεινά, ἐπειδήπερ ὑπέστη, φερεγγυώτατος ἐφάνη. καὶ θηραμένης
                        ὁ τοῦ ἅγνωνος ἐν τοῖς ξυγκαταλύουσι τὸν δῆμον πρῶτος ἦν, ἀνὴρ οὔτε εἰπεῖν
                        οὔτε γνῶναι ἀδύνατος. ὥστε ἀπ᾽ ἀνδρῶν πολλῶν καὶ ξυνετῶν πραχθὲν τὸ ἔργον
                        οὐκ ἀπεικότως καίπερ μέγα ὂν προυχώρησεν· χαλεπὸν γὰρ ἦν τὸν ἀθηναίων δῆμον
                        ἐπ᾽ ἔτει ἑκατοστῷ μάλιστα ἐπειδὴ οἱ τύραννοι κατελύθησαν ἐλευθερίας παῦσαι,
                        καὶ οὐ μόνον μὴ ὑπήκοον ὄντα, ἀλλὰ καὶ ὑπὲρ ἥμισυ τοῦ χρόνου τούτου αὐτὸν
                        ἄλλων ἄρχειν εἰωθότα.</p>
                </div>
                <div
                    n="69"
                    type="chapter">
                    <p>ἐπειδὴ δὲ ἡ ἐκκλησία οὐδενὸς ἀντειπόντος, ἀλλὰ κυρώσασα ταῦτα διελύθη, τοὺς
                        τετρακοσίους ἤδη ὕστερον τρόπῳ τοιῷδε ἐς τὸ βουλευτήριον ἐσήγαγον.
                            ἦσαν<add>δ᾽</add>ἀθηναῖοι πάντες αἰεὶ οἱ μὲν ἐπὶ τείχει, οἱ δ᾽ ἐν τάξει,
                        τῶν ἐν δεκελείᾳ πολεμίων ἕνεκα ἐφ᾽ ὅπλοις· τῇ οὖν ἡμέρᾳ ἐκείνῃ τοὺς μὲν μὴ
                        ξυνειδότας εἴασαν ὥσπερ εἰώθεσαν ἀπελθεῖν, τοῖς δ᾽ ἐν τῇ ξυνωμοσίᾳ εἴρητο
                        ἡσυχῇ μὴ ἐπ᾽ αὐτοῖς τοῖς ὅπλοις, ἀλλ᾽ ἄπωθεν περιμένειν, καὶ ἤν τις
                        ἐνιστῆται τοῖς ποιουμένοις, λαβόντας τὰ ὅπλα μὴ ἐπιτρέπειν. ἦσαν δὲ καὶ
                        ἄνδριοι καὶ τήνιοι καὶ καρυστίων τριακόσιοι καὶ αἰγινητῶν τῶν ἐποίκων, οὓς
                        ἀθηναῖοι ἔπεμψαν οἰκήσοντας, ἐπ᾽ αὐτὸ τοῦτο ἥκοντες ἐν τοῖς ἑαυτῶν ὅπλοις,
                        οἷς ταὐτὰ προείρητο. τούτων δὲ διατεταγμένων οὕτως ἐλθόντες οἱ τετρακόσιοι
                        μετὰ ξιφιδίου ἀφανοῦς ἕκαστος, καὶ οἱ εἴκοσι καὶ ἑκατὸν μετ᾽
                            αὐτῶν<add>ἕλληνες</add>νεανίσκοι, οἷς ἐχρῶντο εἴ τί που δέοι
                        χειρουργεῖν, ἐπέστησαν τοῖς ἀπὸ τοῦ κυάμου βουλευταῖς οὖσιν ἐν τῷ
                        βουλευτηρίῳ καὶ εἶπον αὐτοῖς ἐξιέναι λαβοῦσι τὸν μισθόν· ἔφερον δὲ αὐτοῖς
                        τοῦ ὑπολοίπου χρόνου παντὸς αὐτοὶ καὶ ἐξιοῦσιν ἐδίδοσαν.</p>
                </div>
                <div
                    n="70"
                    type="chapter">
                    <p>ὡς δὲ τούτῳ τῷ τρόπῳ ἥ τε βουλὴ οὐδὲν ἀντειποῦσα ὑπεξῆλθε καὶ οἱ ἄλλοι
                        πολῖται οὐδὲν ἐνεωτέριζον, ἀλλ᾽ ἡσύχαζον, οἱ<add>δὲ</add>τετρακόσιοι
                        ἐσελθόντες ἐς τὸ βουλευτήριον τότε μὲν πρυτάνεις τε σφῶν αὐτῶν ἀπεκλήρωσαν
                        καὶ ὅσα πρὸς τοὺς θεοὺς εὐχαῖς καὶ θυσίαις καθιστάμενοι ἐς τὴν ἀρχὴν
                        ἐχρήσαντο, ὕστερον δὲ πολὺ μεταλλάξαντες τῆς τοῦ δήμου διοικήσεως<add>πλὴν
                            τοὺς φεύγοντας οὐ κατῆγον τοῦ ἀλκιβιάδου ἕνεκα</add>τά τε ἄλλα ἔνεμον
                        κατὰ κράτος τὴν πόλιν. καὶ ἄνδρας τέ τινας ἀπέκτειναν οὐ πολλούς, οἳ ἐδόκουν
                        ἐπιτήδειοι εἶναι ὑπεξαιρεθῆναι, καὶ ἄλλους ἔδησαν, τοὺς δὲ καὶ μετεστήσαντο·
                        πρός τε ἆγιν τὸν λακεδαιμονίων βασιλέα ὄντα ἐν τῇ δεκελείᾳ ἐπεκηρυκεύοντο,
                        λέγοντες διαλλαγῆναι βούλεσθαι καὶ εἰκὸς εἶναι αὐτὸν σφίσι καὶ οὐκέτι τῷ
                        ἀπίστῳ δήμῳ μᾶλλον ξυγχωρεῖν.</p>
                </div>
                <div
                    n="71"
                    type="chapter">
                    <p>ὁ δὲ νομίζων τὴν πόλιν οὐχ ἡσυχάζειν, οὐδ᾽ εὐθὺς οὕτω τὸν δῆμον τὴν παλαιὰν
                        ἐλευθερίαν παραδώσειν, εἴ τε στρατιὰν πολλὴν ἴδοι σφῶν, οὐκ ἂν ἡσυχάζειν,
                        οὐδ᾽ ἐν τῷ παρόντι πάνυ τι πιστεύων μὴ οὐκέτι ταράσσεσθαι αὐτούς, τοῖς μὲν
                        ἀπὸ τῶν τετρακοσίων ἐλθοῦσιν οὐδὲν ξυμβατικὸν ἀπεκρίνατο, προσμεταπεμψάμενος
                        δὲ ἐκ πελοποννήσου στρατιὰν πολλὴν οὐ πολλῷ ὕστερον καὶ αὐτὸς τῇ ἐκ τῆς
                        δεκελείας φρουρᾷ μετὰ τῶν ἐλθόντων κατέβη πρὸς αὐτὰ τὰ τείχη τῶν ἀθηναίων,
                        ἐλπίσας ἢ ταραχθέντας αὐτοὺς μᾶλλον ἂν χειρωθῆναι σφίσιν ᾗ βούλονται ἢ καὶ
                        αὐτοβοεὶ ἂν διὰ τὸν ἔνδοθέν τε καὶ ἔξωθεν κατὰ τὸ εἰκὸς γενησόμενον θόρυβον·
                        τῶν γὰρ μακρῶν τειχῶν διὰ τὴν κατ᾽ αὐτὰ ἐρημίαν λήψεως οὐκ ἂν ἁμαρτεῖν. ὡς
                        δὲ προσέμειξέ τε ἐγγὺς καὶ οἱ ἀθηναῖοι τὰ μὲν ἔνδοθεν οὐδ᾽ ὁπωστιοῦν
                        ἐκίνησαν, τοὺς δὲ ἱππέας ἐκπέμψαντες καὶ μέρος τι τῶν ὁπλιτῶν καὶ ψιλῶν καὶ
                        τοξοτῶν ἄνδρας τε κατέβαλον αὐτῶν διὰ τὸ ἐγγὺς προσελθεῖν καὶ ὅπλων τινῶν
                        καὶ νεκρῶν ἐκράτησαν, οὕτω δὴ γνοὺς ἀπήγαγε πάλιν τὴν στρατιάν. καὶ αὐτὸς
                        μὲν καὶ οἱ μετ᾽ αὐτοῦ κατὰ χώραν ἐν τῇ δεκελείᾳ ἔμενον, τοὺς δ᾽ ἐπελθόντας
                        ὀλίγας τινὰς ἡμέρας ἐν τῇ γῇ μείναντας ἀπέπεμψεν ἐπ᾽ οἴκου. μετὰ δὲ τοῦτο
                        παρά τε τὸν ἆγιν ἐπρεσβεύοντο οἱ τετρακόσιοι οὐδὲν ἧσσον, κἀκείνου μᾶλλον
                        ἤδη προσδεχομένου καὶ παραινοῦντος ἐκπέμπουσι καὶ ἐς τὴν λακεδαίμονα περὶ
                        ξυμβάσεως πρέσβεις, βουλόμενοι διαλλαγῆναι.</p>
                </div>
                <div
                    n="72"
                    type="chapter">
                    <p>πέμπουσι δὲ καὶ ἐς τὴν σάμον δέκα ἄνδρας παραμυθησομένους τὸ στρατόπεδον καὶ
                        διδάξοντας ὡς οὐκ ἐπὶ βλάβῃ τῆς πόλεως καὶ τῶν πολιτῶν ἡ ὀλιγαρχία κατέστη,
                        ἀλλ᾽ ἐπὶ σωτηρίᾳ τῶν ξυμπάντων πραγμάτων, πεντακισχίλιοί τε ὅτι εἶεν καὶ οὐ
                        τετρακόσιοι μόνον οἱ πράσσοντες· καίτοι οὐ πώποτε ἀθηναίους διὰ τὰς
                        στρατείας καὶ τὴν ὑπερόριον ἀσχολίαν ἐς οὐδὲν πρᾶγμα οὕτω μέγα ἐλθεῖν
                        βουλεύσοντας ἐν ᾧ πεντακισχιλίους ξυνελθεῖν. ἄλλα τ᾽ ἐπιστείλαντες τὰ
                        πρέποντα εἰπεῖν ἀπέπεμψαν αὐτοὺς εὐθὺς μετὰ τὴν ἑαυτῶν κατάστασιν, δείσαντες
                        μή, ὅπερ ἐγένετο, ναυτικὸς ὄχλος οὔτ᾽ αὐτὸς μένειν ἐν τῷ ὀλιγαρχικῷ κόσμῳ
                        ἐθέλῃ, σφᾶς τε μὴ ἐκεῖθεν ἀρξαμένου τοῦ κακοῦ μεταστήσωσιν.</p>
                </div>
                <div
                    n="73"
                    type="chapter">
                    <p>ἐν γὰρ τῇ σάμῳ ἐνεωτερίζετο ἤδη τὰ περὶ τὴν ὀλιγαρχίαν, καὶ ξυνέβη τοιάδε
                        γενέσθαι ὑπ᾽ αὐτὸν τὸν χρόνον τοῦτον ὅνπερ οἱ τετρακόσιοι ξυνίσταντο. οἱ γὰρ
                        τότε τῶν σαμίων ἐπαναστάντες τοῖς δυνατοῖς καὶ ὄντες δῆμος μεταβαλλόμενοι
                        αὖθις καὶ πεισθέντες ὑπό τε τοῦ πεισάνδρου, ὅτε ἦλθε, καὶ τῶν ἐν τῇ σάμῳ
                        ξυνεστώτων ἀθηναίων ἐγένοντό τε ἐς τριακοσίους ξυνωμόται καὶ ἔμελλον τοῖς
                        ἄλλοις ὡς δήμῳ ὄντι ἐπιθήσεσθαι. καὶ ὑπέρβολόν τέ τινα τῶν ἀθηναίων,
                        μοχθηρὸν ἄνθρωπον, ὠστρακισμένον οὐ διὰ δυνάμεως καὶ ἀξιώματος φόβον, ἀλλὰ
                        διὰ πονηρίαν καὶ αἰσχύνην τῆς πόλεως, ἀποκτείνουσι μετὰ χαρμίνου τε ἑνὸς τῶν
                        στρατηγῶν καί τινων τῶν παρὰ σφίσιν ἀθηναίων, πίστιν διδόντες αὐτοῖς, καὶ
                        ἄλλα μετ᾽ αὐτῶν τοιαῦτα ξυνέπραξαν, τοῖς τε πλέοσιν ὥρμηντο ἐπιτίθεσθαι. οἱ
                        δὲ αἰσθόμενοι τῶν τε στρατηγῶν λέοντι καὶ διομέδοντι<add>οὗτοι γὰρ οὐχ
                            ἑκόντες διὰ τὸ τιμᾶσθαι ὑπὸ τοῦ δήμου ἔφερον τὴν ὀλιγαρχίαν</add>τὸ
                        μέλλον σημαίνουσι καὶ θρασυβούλῳ καὶ θρασύλῳ, τῷ μὲν τριηραρχοῦντι, τῷ δὲ
                        ὁπλιτεύοντι, καὶ ἄλλοις οἳ ἐδόκουν αἰεὶ μάλιστα ἐναντιοῦσθαι τοῖς
                        ξυνεστῶσιν· καὶ οὐκ ἠξίουν περιιδεῖν αὐτοὺς σφᾶς τε διαφθαρέντας καὶ σάμον
                        ἀθηναίοις ἀλλοτριωθεῖσαν, δι᾽ ἣν μόνον<add>μέχρι νῦν</add>ἡ ἀρχὴ αὐτοῖς ἐς
                        τοῦτο ξυνέμεινεν. οἱ δὲ ἀκούσαντες τῶν τε στρατιωτῶν ἕνα ἕκαστον μετῇσαν μὴ
                        ἐπιτρέπειν, καὶ οὐχ ἥκιστα τοὺς παράλους, ἄνδρας ἀθηναίους τε καὶ ἐλευθέρους
                        πάντας ἐν τῇ νηὶ πλέοντας καὶ αἰεὶ δήποτε ὀλιγαρχίᾳ καὶ μὴ παρούσῃ
                        ἐπικειμένους· ὅ τε λέων καὶ ὁ διομέδων αὐτοῖς ναῦς τινάς, ὁπότε ποι πλέοιεν,
                        κατέλειπον φύλακας. ὥστε ἐπειδὴ αὐτοῖς ἐπετίθεντο οἱ τριακόσιοι, βοηθησάντων
                        πάντων τούτων, μάλιστα δὲ τῶν παράλων, περιεγένοντο οἱ τῶν σαμίων πλέονες,
                        καὶ τριάκοντα μέν τινας ἀπέκτειναν τῶν τριακοσίων, τρεῖς δὲ τοὺς αἰτιωτάτους
                        φυγῇ ἐζημίωσαν· τοῖς δ᾽ ἄλλοις οὐ μνησικακοῦντες δημοκρατούμενοι τὸ λοιπὸν
                        ξυνεπολίτευον.</p>
                </div>
                <div
                    n="74"
                    type="chapter">
                    <p>τὴν δὲ πάραλον ναῦν καὶ χαιρέαν ἐπ᾽ αὐτῆς τὸν ἀρχεστράτου, ἄνδρα ἀθηναῖον,
                        γενόμενον ἐς τὴν μετάστασιν πρόθυμον, ἀποπέμπουσιν οἵ τε σάμιοι καὶ οἱ
                        στρατιῶται κατὰ τάχος ἐς τὰς ἀθήνας ἀπαγγελοῦντα τὰ γεγενημένα· οὐ γὰρ
                        ᾔδεσάν πω τοὺς τετρακοσίους ἄρχοντας. καὶ καταπλευσάντων αὐτῶν εὐθέως τῶν
                        μὲν παράλων τινὰς οἱ τετρακόσιοι δύο ἢ τρεῖς ἔδησαν, τοὺς δὲ ἄλλους
                        ἀφελόμενοι τὴν ναῦν καὶ μετεμβιβάσαντες ἐς ἄλλην στρατιῶτιν ναῦν ἔταξαν
                        φρουρεῖν περὶ εὔβοιαν. ὁ δὲ χαιρέας εὐθὺς διαλαθών πως, ὡς εἶδε τὰ παρόντα,
                        πάλιν ἐς τὴν σάμον ἐλθὼν ἀγγέλλει τοῖς στρατιώταις ἐπὶ τὸ μεῖζον πάντα
                        δεινώσας τὰ ἐκ τῶν ἀθηνῶν, ὡς πληγαῖς τε πάντας ζημιοῦσι καὶ ἀντειπεῖν ἔστιν
                        οὐδὲν πρὸς τοὺς ἔχοντας τὴν πολιτείαν, καὶ ὅτι αὐτῶν καὶ γυναῖκες καὶ παῖδες
                        ὑβρίζονται, καὶ διανοοῦνται, ὁπόσοι ἐν σάμῳ στρατεύονται μὴ ὄντες τῆς
                        σφετέρας γνώμης, τούτων πάντων τοὺς προσήκοντας λαβόντες εἴρξειν, ἵνα, ἢν μὴ
                        ὑπακούσωσι, τεθνήκωσιν· καὶ ἄλλα πολλὰ ἐπικαταψευδόμενος ἔλεγεν.</p>
                </div>
                <div
                    n="75"
                    type="chapter">
                    <p>οἱ δὲ ἀκούοντες ἐπὶ τοὺς τὴν ὀλιγαρχίαν μάλιστα ποιήσαντας καὶ ἔτι τῶν ἄλλων
                        τοὺς μετασχόντας τὸ μὲν πρῶτον ὥρμησαν βάλλειν, ἔπειτα μέντοι ὑπὸ τῶν διὰ
                        μέσου κωλυθέντες καὶ διδαχθέντες μὴ τῶν πολεμίων ἀντιπρῴρων ἐγγὺς
                        ἐφορμούντων ἀπολέσωσι τὰ πράγματα, ἐπαύσαντο. μετὰ δὲ τοῦτο λαμπρῶς ἤδη ἐς
                        δημοκρατίαν βουλόμενοι μεταστῆσαι τὰ ἐν τῇ σάμῳ ὅ τε θρασύβουλος ὁ τοῦ λύκου
                        καὶ θράσυλος<add>οὗτοι γὰρ μάλιστα προειστήκεσαν τῆς μεταβολῆς</add>ὥρκωσαν
                        πάντας τοὺς στρατιώτας τοὺς μεγίστους ὅρκους, καὶ αὐτοὺς τοὺς ἐκ τῆς
                        ὀλιγαρχίας μάλιστα, ἦ μὴν δημοκρατήσεσθαί τε καὶ ὁμονοήσειν καὶ τὸν πρὸς
                        πελοποννησίους πόλεμον προθύμως διοίσειν καὶ τοῖς τετρακοσίοις πολέμιοί τε
                        ἔσεσθαι καὶ οὐδὲν ἐπικηρυκεύσεσθαι. ξυνώμνυσαν δὲ καὶ σαμίων πάντες τὸν
                        αὐτὸν ὅρκον οἱ ἐν τῇ ἡλικίᾳ, καὶ τὰ πράγματα πάντα καὶ τὰ ἀποβησόμενα ἐκ τῶν
                        κινδύνων ξυνεκοινώσαντο οἱ στρατιῶται τοῖς σαμίοις, νομίζοντες οὔτε ἐκείνοις
                        ἀποστροφὴν σωτηρίας οὔτε σφίσιν εἶναι, ἀλλ᾽, ἐάν τε οἱ τετρακόσιοι
                        κρατήσωσιν ἐάν τε οἱ ἐκ μιλήτου πολέμιοι, διαφθαρήσεσθαι.</p>
                </div>
                <div
                    n="76"
                    type="chapter">
                    <p>ἐς φιλονικίαν τε καθέστασαν τὸν χρόνον τοῦτον οἱ μὲν τὴν πόλιν ἀναγκάζοντες
                        δημοκρατεῖσθαι, οἱ δὲ τὸ στρατόπεδον ὀλιγαρχεῖσθαι. ἐποίησαν δὲ καὶ
                        ἐκκλησίαν εὐθὺς οἱ στρατιῶται, ἐν ᾗ τοὺς μὲν προτέρους στρατηγούς, καὶ εἴ
                        τινα τῶν τριηράρχων ὑπώπτευον, ἔπαυσαν, ἄλλους δὲ ἀνθείλοντο καὶ τριηράρχους
                        καὶ στρατηγούς, ὧν θρασύβουλός τε καὶ θράσυλος ὑπῆρχον. καὶ παραινέσεις
                        ἄλλας τε ἐποιοῦντο ἐν σφίσιν αὐτοῖς ἀνιστάμενοι καὶ ὡς οὐ δεῖ ἀθυμεῖν ὅτι ἡ
                        πόλις αὐτῶν ἀφέστηκεν· τοὺς γὰρ ἐλάσσους ἀπὸ σφῶν τῶν πλεόνων καὶ ἐς πάντα
                        ποριμωτέρων μεθεστάναι. ἐχόντων γὰρ σφῶν τὸ πᾶν ναυτικόν, τάς τε ἄλλας
                        πόλεις ὧν ἄρχουσιν ἀναγκάσειν τὰ χρήματα ὁμοίως διδόναι καὶ εἰ ἐκεῖθεν
                            ὡρμῶντο<add>πόλιν τε γὰρ σφίσιν ὑπάρχειν σάμον οὐκ ἀσθενῆ, ἀλλ᾽ ἣ παρ᾽
                            ἐλάχιστον δὴ ἦλθε τὸ ἀθηναίων κράτος τῆς θαλάσσης, ὅτε ἐπολέμησεν,
                            ἀφελέσθαι, τούς τε πολεμίους ἐκ τοῦ αὐτοῦ χωρίου ἀμυνεῖσθαι οὗπερ καὶ
                            πρότερον</add>, καὶ δυνατώτεροι εἶναι σφεῖς ἔχοντες τὰς ναῦς πορίζεσθαι
                        τὰ ἐπιτήδεια τῶν ἐν τῇ πόλει. καὶ δι᾽ ἑαυτοὺς δὲ ἐν τῇ σάμῳ προκαθημένους
                        καὶ πρότερον αὐτοὺς κρατεῖν τοῦ ἐς τὸν πειραιᾶ ἔσπλου, καὶ νῦν ἐς τοιοῦτον
                        καταστήσονται μὴ βουλομένων σφίσι πάλιν τὴν πολιτείαν ἀποδοῦναι, ὥστε αὐτοὶ
                        δυνατώτεροι εἶναι εἴργειν ἐκείνους τῆς θαλάσσης ἢ ὑπ᾽ ἐκείνων εἴργεσθαι.
                        βραχύ τέ τι εἶναι καὶ οὐδενὸς ἄξιον ὃ πρὸς τὸ περιγίγνεσθαι τῶν πολεμίων ἡ
                        πόλις σφίσι χρήσιμος ἦν, καὶ οὐδὲν ἀπολωλεκέναι, οἵ γε μήτε ἀργύριον εἶχον
                        ἔτι πέμπειν, ἀλλ᾽ αὐτοὶ ἐπορίζοντο οἱ στρατιῶται, μήτε βούλευμα χρηστόν,
                        οὗπερ ἕνεκα πόλις στρατοπέδων κρατεῖ· ἀλλὰ καὶ ἐν τούτοις τοὺς μὲν
                        ἡμαρτηκέναι τοὺς πατρίους νόμους καταλύσαντας, αὐτοὶ δὲ σῴζειν καὶ ἐκείνους
                        πειράσεσθαι προσαναγκάζειν, ὥστε οὐδὲ τούτους, οἵπερ ἂν βουλεύοιέν τι
                        χρηστόν, παρὰ σφίσι χείρους εἶναι. ἀλκιβιάδην τε, ἢν αὐτῷ ἄδειάν τε καὶ
                        κάθοδον ποιήσωσιν, ἄσμενον τὴν παρὰ βασιλέως ξυμμαχίαν παρέξειν. τό τε
                        μέγιστον, ἢν ἁπάντων σφάλλωνται, εἶναι αὐτοῖς τοσοῦτον ἔχουσι ναυτικὸν
                        πολλὰς τὰς ἀποχωρήσεις ἐν αἷς καὶ πόλεις καὶ γῆν εὑρήσουσιν.</p>
                </div>
                <div
                    n="77"
                    type="chapter">
                    <p>τοιαῦτα ἐν ἀλλήλοις ἐκκλησιάσαντες καὶ παραθαρσύναντες σφᾶς αὐτοὺς καὶ τὰ τοῦ
                        πολέμου παρεσκευάζοντο οὐδὲν ἧσσον. οἱ δὲ ἀπὸ τῶν τετρακοσίων πεμφθέντες ἐς
                        τὴν σάμον<add>οἱ δέκα πρεσβευταὶ</add>ὡς ταῦτα ἐν τῇ δήλῳ ἤδη ὄντες
                        ᾐσθάνοντο, ἡσύχαζον αὐτοῦ.</p>
                </div>
                <div
                    n="78"
                    type="chapter">
                    <p>ὑπὸ δὲ τὸν χρόνον τοῦτον καὶ οἱ ἐν τῇ μιλήτῳ τῶν πελοποννησίων ἐν τῷ ναυτικῷ
                        στρατιῶται κατὰ σφᾶς αὐτοὺς διεβόων ὡς ὑπό τε ἀστυόχου καὶ τισσαφέρνους
                        φθείρεται τὰ πράγματα, τοῦ μὲν οὐκ ἐθέλοντος οὔτε πρότερον ναυμαχεῖν, ἕως
                        ἔτι αὐτοί τε ἔρρωντο μᾶλλον καὶ τὸ ναυτικὸν τῶν ἀθηναίων ὀλίγον ἦν, οὔτε
                        νῦν, ὅτε στασιάζειν τε λέγονται καὶ αἱ νῆες αὐτῶν οὐδέπω ἐν τῷ αὐτῷ εἰσίν,
                        ἀλλὰ τὰς παρὰ τισσαφέρνους φοινίσσας ναῦς μένοντες, ἄλλως ὄνομα καὶ οὐκ
                        ἔργον, κινδυνεύσειν διατριβῆναι· τὸν δ᾽ αὖ τισσαφέρνην τάς τε ναῦς ταύτας οὐ
                        κομίζειν, καὶ τροφὴν ὅτι οὐ ξυνεχῶς οὐδ᾽ ἐντελῆ διδοὺς κακοῖ τὸ ναυτικόν.
                        οὔκουν ἔφασαν χρῆναι μέλλειν ἔτι, ἀλλὰ διαναυμαχεῖν.</p>
                </div>
                <div
                    n="79"
                    type="chapter">
                    <p>καὶ μάλιστα οἱ συρακόσιοι ἐνῆγον. αἰσθόμενοι δὲ οἱ ξύμμαχοι καὶ ὁ ἀστύοχος
                        τὸν θροῦν, καὶ δόξαν αὐτοῖς ἀπὸ ξυνόδου ὥστε διαναυμαχεῖν, ἐπειδὴ καὶ
                        ἐσηγγέλλετο αὐτοῖς ἡ ἐν τῇ σάμῳ ταραχή, ἄραντες ταῖς ναυσὶ πάσαις οὔσαις
                        δώδεκα καὶ ἑκατὸν καὶ τοὺς μιλησίους πεζῇ κελεύσαντες ἐπὶ τῆς μυκάλης
                        παριέναι ἔπλεον ὡς πρὸς τὴν μυκάλην. οἱ δὲ ἀθηναῖοι ταῖς ἐκ σάμου ναυσὶ
                        δυοῖν καὶ ὀγδοήκοντα, αἳ ἔτυχον ἐν γλαύκῃ τῆς μυκάλης ὁρμοῦσαι<add>διέχει δὲ
                            ὀλίγον ταύτῃ ἡ σάμος τῆς ἠπείρου πρὸς τὴν μυκάλην</add>, ὡς εἶδον τὰς
                        τῶν πελοποννησίων ναῦς προσπλεούσας, ὑπεχώρησαν ἐς τὴν σάμον, οὐ νομίσαντες
                        τῷ πλήθει διακινδυνεῦσαι περὶ τοῦ παντὸς ἱκανοὶ εἶναι. καὶ
                            ἅμα<add>προῄσθοντο γὰρ αὐτοὺς ἐκ τῆς μιλήτου
                        ναυμαχησείοντας</add>προσεδέχοντο καὶ τὸν στρομβιχίδην ἐκ τοῦ ἑλλησπόντου
                        σφίσι ταῖς ἐκ τῆς χίου ναυσὶν ἐπ᾽ ἀβύδου ἀφικομέναις προσβοηθήσειν·
                        προυπέπεμπτο γὰρ αὐτῷ ἄγγελος. καὶ οἱ μὲν οὕτως ἐπὶ τῆς σάμου ἀνεχώρησαν, οἱ
                        δὲ πελοποννήσιοι καταπλεύσαντες ἐπὶ τῆς μυκάλης ἐστρατοπεδεύσαντο, καὶ τῶν
                        μιλησίων καὶ τῶν πλησιοχώρων ὁ πεζός. καὶ τῇ ὑστεραίᾳ μελλόντων αὐτῶν
                        ἐπιπλεῖν τῇ σάμῳ ἀγγέλλεται ὁ στρομβιχίδης ταῖς ἀπὸ τοῦ ἑλλησπόντου ναυσὶν
                        ἀφιγμένος· καὶ εὐθὺς ἀπέπλεον πάλιν ἐπὶ τῆς μιλήτου. οἱ δὲ ἀθηναῖοι
                        προσγενομένων σφίσι τῶν νεῶν ἐπίπλουν αὐτοὶ ποιοῦνται τῇ μιλήτῳ ναυσὶν ὀκτὼ
                        καὶ ἑκατὸν βουλόμενοι διαναυμαχῆσαι· καὶ ὡς οὐδεὶς αὐτοῖς ἀντανήγετο,
                        ἀπέπλευσαν πάλιν ἐς τὴν σάμον.</p>
                </div>
                <div
                    n="80"
                    type="chapter">
                    <p>ἐν δὲ τῷ αὐτῷ θέρει μετὰ τοῦτο εὐθὺς οἱ πελοποννήσιοι, ἐπειδὴ ἁθρόαις ταῖς
                        ναυσὶν οὐκ ἀξιόμαχοι νομίσαντες εἶναι οὐκ ἀντανήγοντο, ἀπορήσαντες ὁπόθεν
                        τοσαύταις ναυσὶ χρήματα ἕξουσιν, ἄλλως τε καὶ τισσαφέρνους κακῶς διδόντος,
                        ἀποστέλλουσιν ὡς τὸν φαρνάβαζον, ὥσπερ καὶ τὸ πρῶτον ἐκ τῆς πελοποννήσου
                        προσετάχθη, κλέαρχον τὸν ῥαμφίου ἔχοντα ναῦς τεσσαράκοντα. ἐπεκαλεῖτό τε γὰρ
                        αὐτοὺς ὁ φαρνάβαζος καὶ τροφὴν ἑτοῖμος ἦν παρέχειν, καὶ ἅμα καὶ τὸ βυζάντιον
                        ἐπεκηρυκεύετο αὐτοῖς ἀποστῆναι. καὶ αἱ μὲν τῶν πελοποννησίων αὗται νῆες
                        ἀπάρασαι ἐς τὸ πέλαγος, ὅπως λάθοιεν ἐν τῷ πλῷ τοὺς ἀθηναίους, χειμασθεῖσαι,
                        καὶ αἱ μὲν δήλου λαβόμεναι αἱ πλείους μετὰ κλεάρχου καὶ ὕστερον πάλιν
                        ἐλθοῦσαι ἐς μίλητον<add>κλέαρχος δὲ κατὰ γῆν αὖθις ἐς τὸν ἑλλήσποντον
                            κομισθεὶς ἦρχεν</add>, αἱ δὲ μετὰ ἑλίξου τοῦ μεγαρέως στρατηγοῦ δέκα ἐς
                        τὸν ἑλλήσποντον διασωθεῖσαι βυζάντιον ἀφιστᾶσιν. καὶ μετὰ ταῦτα οἱ ἐκ τῆς
                        σάμου πέμπουσιν αἰσθόμενοι νεῶν βοήθειαν καὶ φυλακὴν ἐς τὸν ἑλλήσποντον, καί
                        τις καὶ ναυμαχία βραχεῖα γίγνεται πρὸ τοῦ βυζαντίου ναυσὶν ὀκτὼ πρὸς
                        ὀκτώ.</p>
                </div>
                <div
                    n="81"
                    type="chapter">
                    <p>οἱ δὲ προεστῶτες ἐν τῇ σάμῳ καὶ μάλιστα θρασύβουλος, αἰεί γε τῆς αὐτῆς γνώμης
                        ἐχόμενος, ἐπειδὴ μετέστησε τὰ πράγματα, ὥστε κατάγειν
                            ἀλκιβιάδην,<add>καὶ</add>τέλος ἀπ᾽ ἐκκλησίας ἔπεισε τὸ πλῆθος τῶν
                        στρατιωτῶν, καὶ ψηφισαμένων αὐτῶν ἀλκιβιάδῃ κάθοδον καὶ ἄδειαν πλεύσας ὡς
                        τὸν τισσαφέρνην κατῆγεν ἐς τὴν σάμον τὸν ἀλκιβιάδην, νομίζων μόνην σωτηρίαν
                        εἰ τισσαφέρνην αὐτοῖς μεταστήσειεν ἀπὸ πελοποννησίων. γενομένης δὲ ἐκκλησίας
                        τήν τε ἰδίαν ξυμφορὰν τῆς φυγῆς ἐπῃτιάσατο καὶ ἀνωλοφύρατο ὁ ἀλκιβιάδης, καὶ
                        περὶ τῶν πολιτικῶν πολλὰ εἰπὼν ἐς ἐλπίδας τε αὐτοὺς οὐ σμικρὰς τῶν μελλόντων
                        καθίστη, καὶ ὑπερβάλλων ἐμεγάλυνε τὴν ἑαυτοῦ δύναμιν παρὰ τῷ τισσαφέρνει,
                        ἵνα οἵ τε οἴκοι τὴν ὀλιγαρχίαν ἔχοντες φοβοῖντο αὐτὸν καὶ μᾶλλον αἱ
                        ξυνωμοσίαι διαλυθεῖεν καὶ οἱ ἐν τῇ σάμῳ τιμιώτερόν τε αὐτὸν ἄγοιεν καὶ αὐτοὶ
                        ἐπὶ πλέον θαρσοῖεν, οἵ τε πολέμιοι τῷ τισσαφέρνει ὡς μάλιστα διαβάλλοιντο
                            καὶ<add>ἀπὸ</add>τῶν ὑπαρχουσῶν ἐλπίδων ἐκπίπτοιεν. ὑπισχνεῖτο δ᾽ οὖν
                        τάδε μέγιστα ἐπικομπῶν ὁ ἀλκιβιάδης, ὡς τισσαφέρνης αὐτῷ ὑπεδέξατο ἦ μήν,
                        ἕως ἄν τι τῶν ἑαυτοῦ λείπηται, ἢν ἀθηναίοις πιστεύσῃ, μὴ ἀπορήσειν αὐτοὺς
                        τροφῆς, οὐδ᾽ ἢν δέῃ τελευτῶντα τὴν ἑαυτοῦ στρωμνὴν ἐξαργυρῶσαι, τάς τε ἐν
                        ἀσπένδῳ ἤδη οὔσας φοινίκων ναῦς κομιεῖν ἀθηναίοις καὶ οὐ πελοποννησίοις·
                        πιστεῦσαι δ᾽ ἂν μόνως ἀθηναίοις, εἰ σῶς αὐτὸς κατελθὼν αὐτῷ ἀναδέξαιτο.</p>
                </div>
                <div
                    n="82"
                    type="chapter">
                    <p>οἱ δὲ ἀκούοντες ταῦτά τε καὶ ἄλλα πολλὰ στρατηγόν τε αὐτὸν εὐθὺς εἵλοντο μετὰ
                        τῶν προτέρων καὶ τὰ πράγματα πάντα ἀνετίθεσαν, τήν τε παραυτίκα ἐλπίδα
                        ἕκαστος τῆς τε σωτηρίας καὶ τῆς τῶν τετρακοσίων τιμωρίας οὐδενὸς ἂν
                        ἠλλάξαντο, καὶ ἑτοῖμοι ἤδη ἦσαν διὰ τὸ αὐτίκα τούς τε παρόντας πολεμίους ἐκ
                        τῶν λεχθέντων καταφρονεῖν καὶ πλεῖν ἐπὶ τὸν πειραιᾶ. ὁ δὲ τὸ μὲν ἐπὶ τὸν
                        πειραιᾶ πλεῖν τοὺς ἐγγυτέρω πολεμίους ὑπολιπόντας καὶ πάνυ διεκώλυσε, πολλῶν
                        ἐπειγομένων, τὰ δὲ τοῦ πολέμου πρῶτον ἔφη, ἐπειδὴ καὶ στρατηγὸς ᾕρητο,
                        πλεύσας ὡς τισσαφέρνην πράξειν. καὶ ἀπὸ ταύτης τῆς ἐκκλησίας εὐθὺς ᾤχετο,
                        ἵνα δοκῇ πάντα μετ᾽ ἐκείνου κοινοῦσθαι, καὶ ἅμα βουλόμενος αὐτῷ τιμιώτερός
                        τε εἶναι καὶ ἐνδείκνυσθαι ὅτι καὶ στρατηγὸς ἤδη ᾕρηται καὶ εὖ καὶ κακῶς οἷός
                        τέ ἐστιν αὐτὸν<add>ἤδη</add>ποιεῖν. ξυνέβαινε δὲ τῷ ἀλκιβιάδῃ τῷ μὲν
                        τισσαφέρνει τοὺς ἀθηναίους φοβεῖν, ἐκείνοις δὲ τὸν τισσαφέρνην.</p>
                </div>
                <div
                    n="83"
                    type="chapter">
                    <p>οἱ δὲ πελοποννήσιοι ἐν τῇ μιλήτῳ πυνθανόμενοι τὴν τοῦ ἀλκιβιάδου κάθοδον, καὶ
                        πρότερον τῷ τισσαφέρνει ἀπιστοῦντες πολλῷ δὴ μᾶλλον ἔτι διεβέβληντο.
                        ξυνηνέχθη γὰρ αὐτοῖς κατὰ τὸν ἐπὶ τὴν μίλητον τῶν ἀθηναίων ἐπίπλουν, ὡς οὐκ
                        ἠθέλησαν ἀνταναγαγόντες ναυμαχῆσαι, πολλῷ ἐς τὴν μισθοδοσίαν τὸν τισσαφέρνην
                        ἀρρωστότερον γενόμενον καὶ ἐς τὸ μισεῖσθαι ὑπ᾽ αὐτῶν πρότερον ἔτι τούτων διὰ
                        τὸν ἀλκιβιάδην ἐπιδεδωκέναι. καὶ ξυνιστάμενοι κατ᾽ ἀλλήλους οἷάπερ καὶ
                        πρότερον οἱ στρατιῶται ἀνελογίζοντο καί τινες καὶ τῶν ἄλλων τῶν ἀξίων λόγου
                        ἀνθρώπων καὶ οὐ μόνον τὸ στρατιωτικόν, ὡς οὔτε μισθὸν ἐντελῆ πώποτε λάβοιεν,
                        τό τε διδόμενον βραχὺ καὶ οὐδὲ τοῦτο ξυνεχῶς· καὶ εἰ μή τις ἢ διαναυμαχήσει
                        ἢ ἀπαλλάξεται ὅθεν τροφὴν ἕξει, ἀπολείψειν τοὺς ἀνθρώπους τὰς ναῦς· πάντων
                        τε ἀστύοχον εἶναι αἴτιον ἐπιφέροντα ὀργὰς τισσαφέρνει διὰ ἴδια κέρδη.</p>
                </div>
                <div
                    n="84"
                    type="chapter">
                    <p>ὄντων δ᾽ αὐτῶν ἐν τοιούτῳ ἀναλογισμῷ ξυνηνέχθη καὶ τοιόσδε τις θόρυβος περὶ
                        τὸν ἀστύοχον. τῶν γὰρ συρακοσίων καὶ θουρίων ὅσῳ μάλιστα καὶ ἐλεύθεροι ἦσαν
                        τὸ πλῆθος οἱ ναῦται, τοσούτῳ καὶ θρασύτατα προσπεσόντες τὸν μισθὸν ἀπῄτουν.
                        ὁ δὲ αὐθαδέστερόν τέ τι ἀπεκρίνατο καὶ ἠπείλησε καὶ τῷ γε δωριεῖ
                        ξυναγορεύοντι τοῖς ἑαυτοῦ ναύταις καὶ ἐπανήρατο τὴν βακτηρίαν. τὸ δὲ πλῆθος
                        τῶν στρατιωτῶν ὡς εἶδον, οἷα δὴ ναῦται, ὥρμησαν ἐκραγέντες ἐπὶ τὸν ἀστύοχον
                        ὥστε βάλλειν· ὁ δὲ προϊδὼν καταφεύγει ἐπὶ βωμόν τινα. οὐ μέντοι ἐβλήθη γε,
                        ἀλλὰ διελύθησαν ἀπ᾽ ἀλλήλων. ἔλαβον δὲ καὶ τὸ ἐν τῇ μιλήτῳ ἐνῳκοδομημένον
                        τοῦ τισσαφέρνους φρούριον οἱ μιλήσιοι λάθρᾳ ἐπιπεσόντες, καὶ τοὺς ἐνόντας
                        φύλακας αὐτοῦ ἐκβάλλουσιν· ξυνεδόκει δὲ καὶ τοῖς ἄλλοις ξυμμάχοις ταῦτα καὶ
                        οὐχ ἥκιστα τοῖς συρακοσίοις. ὁ μέντοι λίχας οὔτε ἠρέσκετο αὐτοῖς ἔφη τε
                        χρῆναι τισσαφέρνει καὶ δουλεύειν μιλησίους καὶ τοὺς ἄλλους τοὺς ἐν τῇ
                        βασιλέως τὰ μέτρια καὶ ἐπιθεραπεύειν, ἕως ἂν τὸν πόλεμον εὖ θῶνται. οἱ δὲ
                        μιλήσιοι ὠργίζοντό τε αὐτῷ καὶ διὰ ταῦτα καὶ δι᾽ ἄλλα τοιουτότροπα καὶ νόσῳ
                        ὕστερον ἀποθανόντα αὐτὸν οὐκ εἴασαν θάψαι οὗ ἐβούλοντο οἱ παρόντες τῶν
                        λακεδαιμονίων.</p>
                </div>
                <div
                    n="85"
                    type="chapter">
                    <p>κατὰ δὴ τοιαύτην διαφορὰν ὄντων αὐτοῖς τῶν πραγμάτων πρός τε τὸν ἀστύοχον καὶ
                        τὸν τισσαφέρνην μίνδαρος διάδοχος τῆς ἀστυόχου ναυαρχίας ἐκ λακεδαίμονος
                        ἐπῆλθε καὶ παραλαμβάνει τὴν ἀρχήν· ὁ δὲ ἀστύοχος ἀπέπλει. ξυνέπεμψε δὲ καὶ
                        τισσαφέρνης αὐτῷ πρεσβευτὴν τῶν παρ᾽ ἑαυτοῦ, γαυλίτην ὄνομα, κᾶρα δίγλωσσον,
                        κατηγορήσοντα τῶν τε μιλησίων περὶ τοῦ φρουρίου καὶ περὶ αὐτοῦ ἅμα
                        ἀπολογησόμενον, εἰδὼς τούς τε μιλησίους πορευομένους ἐπὶ καταβοῇ τῇ αὑτοῦ
                        μάλιστα καὶ τὸν ἑρμοκράτη μετ᾽ αὐτῶν, ὃς ἔμελλε τὸν τισσαφέρνην ἀποφαίνειν
                        φθείροντα τῶν πελοποννησίων τὰ πράγματα μετὰ ἀλκιβιάδου καὶ ἐπαμφοτερίζοντα.
                        ἔχθρα δὲ πρὸς αὐτὸν ἦν αὐτῷ αἰεί ποτε περὶ τοῦ μισθοῦ τῆς ἀποδόσεως· καὶ τὰ
                        τελευταῖα φυγόντος ἐκ συρακουσῶν τοῦ ἑρμοκράτους καὶ ἑτέρων ἡκόντων ἐπὶ τὰς
                        ναῦς τῶν συρακοσίων ἐς τὴν μίλητον στρατηγῶν, ποτάμιδος καὶ μύσκωνος καὶ
                        δημάρχου, ἐνέκειτο ὁ τισσαφέρνης φυγάδι ὄντι ἤδη τῷ ἑρμοκράτει πολλῷ ἔτι
                        μᾶλλον καὶ κατηγόρει ἄλλα τε καὶ ὡς χρήματά ποτε αἰτήσας αὑτὸν καὶ οὐ τυχὼν
                        τὴν ἔχθραν οἱ προθοῖτο. ὁ μὲν οὖν ἀστύοχος καὶ οἱ μιλήσιοι καὶ ὁ ἑρμοκράτης
                        ἀπέπλευσαν ἐς τὴν λακεδαίμονα. ὁ δὲ ἀλκιβιάδης διεβεβήκει πάλιν ἤδη παρὰ τοῦ
                        τισσαφέρνους ἐς τὴν σάμον.</p>
                </div>
                <div
                    n="86"
                    type="chapter">
                    <p>καὶ οἱ ἐκ τῆς δήλου ἀπὸ τῶν τετρακοσίων<add>πρεσβευταί</add>, οὓς τότε
                        ἔπεμψαν παραμυθησομένους καὶ ἀναδιδάξοντας τοὺς ἐν τῇ σάμῳ, ἀφικνοῦνται
                        παρόντος τοῦ ἀλκιβιάδου, καὶ ἐκκλησίας γενομένης λέγειν ἐπεχείρουν. οἱ δὲ
                        στρατιῶται τὸ μὲν πρῶτον οὐκ ἤθελον ἀκούειν, ἀλλ᾽ ἀποκτείνειν ἐβόων τοὺς τὸν
                        δῆμον καταλύοντας, ἔπειτα μέντοι μόλις ἡσυχάσαντες ἤκουσαν. οἱ δ᾽ ἀπήγγελλον
                        ὡς οὔτε ἐπὶ διαφθορᾷ τῆς πόλεως ἡ μετάστασις γίγνοιτο, ἀλλ᾽ ἐπὶ σωτηρίᾳ,
                        οὔθ᾽ ἵνα τοῖς πολεμίοις παραδοθῇ<add>ἐξεῖναι γάρ, ὅτε ἐσέβαλον ἤδη σφῶν
                            ἀρχόντων, τοῦτο ποιῆσαι</add>, τῶν τε πεντακισχιλίων ὅτι πάντες ἐν τῷ
                        μέρει μεθέξουσιν, οἵ τε οἰκεῖοι αὐτῶν οὔθ᾽ ὑβρίζονται, ὥσπερ χαιρέας
                        διαβάλλων ἀπήγγειλεν, οὔτε κακὸν ἔχουσιν οὐδέν, ἀλλ᾽ ἐπὶ τοῖς σφετέροις
                        αὐτῶν ἕκαστοι κατὰ χώραν μένουσιν. ἄλλα τε πολλὰ εἰπόντων οὐδὲν μᾶλλον
                        ἐσήκουον, ἀλλ᾽ ἐχαλέπαινον καὶ γνώμας ἄλλοι ἄλλας ἔλεγον, μάλιστα δὲ ἐπὶ τὸν
                        πειραιᾶ πλεῖν. καὶ δοκεῖ ἀλκιβιάδης πρῶτον τότε καὶ οὐδενὸς ἔλασσον τὴν
                        πόλιν ὠφελῆσαι· ὡρμημένων γὰρ τῶν ἐν σάμῳ ἀθηναίων πλεῖν ἐπὶ σφᾶς αὐτούς, ἐν
                        ᾧ σαφέστατα ἰωνίαν καὶ ἑλλήσποντον εὐθὺς εἶχον οἱ πολέμιοι, κωλυτὴς
                        γενέσθαι. καὶ ἐν τῷ τότε ἄλλος μὲν οὐδ᾽ ἂν εἷς ἱκανὸς ἐγένετο κατασχεῖν τὸν
                        ὄχλον, ἐκεῖνος δὲ τοῦ τ᾽ ἐπίπλου ἔπαυσε καὶ τοὺς ἰδίᾳ τοῖς πρέσβεσιν
                        ὀργιζομένους λοιδορῶν ἀπέτρεπεν. αὐτὸς δὲ ἀποκρινάμενος αὐτοῖς ἀπέπεμπεν,
                        ὅτι τοὺς μὲν πεντακισχιλίους οὐ κωλύοι ἄρχειν, τοὺς μέντοι τετρακοσίους
                        ἀπαλλάσσειν ἐκέλευεν αὐτοὺς καὶ καθιστάναι τὴν βουλὴν ὥσπερ καὶ πρότερον,
                        τοὺς πεντακοσίους· εἰ δὲ ἐς εὐτέλειάν τι ξυντέτμηται ὥστε τοὺς
                        στρατευομένους μᾶλλον ἔχειν τροφήν, πάνυ ἐπαινεῖν. καὶ τἆλλα ἐκέλευεν
                        ἀντέχειν καὶ μηδὲν ἐνδιδόναι τοῖς πολεμίοις· πρὸς μὲν γὰρ σφᾶς αὐτοὺς
                        σῳζομένης τῆς πόλεως πολλὴν ἐλπίδα εἶναι καὶ ξυμβῆναι, εἰ δὲ ἅπαξ τὸ ἕτερον
                        σφαλήσεται, ἢ τὸ ἐν σάμῳ ἢ ἐκεῖνοι, οὐδ᾽ ὅτῳ διαλλαγήσεταί τις ἔτι
                        ἔσεσθαι.</p>
                    <p>παρῆσαν δὲ καὶ ἀργείων πρέσβεις, ἐπαγγελλόμενοι τῷ ἐν τῇ σάμῳ τῶν ἀθηναίων
                        δήμῳ ὥστε βοηθεῖν· ὁ δὲ ἀλκιβιάδης ἐπαινέσας αὐτοὺς καὶ εἰπὼν ὅταν τις καλῇ
                        παρεῖναι οὕτως ἀπέπεμπεν. ἀφίκοντο δὲ οἱ ἀργεῖοι μετὰ τῶν παράλων, οἳ τότε
                        ἐτάχθησαν ἐν τῇ στρατιώτιδι νηὶ ὑπὸ τῶν τετρακοσίων περιπλεῖν εὔβοιαν, καὶ
                        ἄγοντες ἀθηναίων ἐς λακεδαίμονα ἀπὸ τῶν
                        τετρακοσίων<add>πεμπτοὺς</add>πρέσβεις, λαισποδίαν καὶ ἀριστοφῶντα καὶ
                            μελησίαν,<add>οἳ</add>ἐπειδὴ ἐγένοντο πλέοντες κατ᾽ ἄργος, τοὺς μὲν
                        πρέσβεις ξυλλαβόντες τοῖς ἀργείοις παρέδοσαν ὡς τῶν οὐχ ἥκιστα καταλυσάντων
                        τὸν δῆμον ὄντας, αὐτοὶ δὲ οὐκέτι ἐς τὰς ἀθήνας ἀφίκοντο, ἀλλ᾽ ἄγοντες ἐκ τοῦ
                        ἄργους ἐς τὴν σάμον τοὺς πρέσβεις ἀφικνοῦνται ᾗπερ εἶχον τριήρει.</p>
                </div>
                <div
                    n="87"
                    type="chapter">
                    <p>τοῦ δ᾽ αὐτοῦ θέρους τισσαφέρνης, κατὰ τὸν καιρὸν τοῦτον ἐν ᾧ μάλιστα διά τε
                        τἆλλα καὶ διὰ τὴν ἀλκιβιάδου κάθοδον ἤχθοντο αὐτῷ οἱ πελοποννήσιοι ὡς
                        φανερῶς ἤδη ἀττικίζοντι, βουλόμενος, ὡς ἐδόκει δή, ἀπολύεσθαι πρὸς αὐτοὺς
                        τὰς διαβολάς, παρεσκευάζετο πορεύεσθαι ἐπὶ τὰς φοινίσσας ναῦς ἐς ἄσπενδον,
                        καὶ τὸν λίχαν ξυμπορεύεσθαι ἐκέλευεν· τῇ δὲ στρατιᾷ προστάξειν ἔφη τάμων
                        ἑαυτοῦ ὕπαρχον, ὥστε τροφὴν ἐν ὅσῳ ἂν αὐτὸς ἀπῇ διδόναι. λέγεται δὲ οὐ κατὰ
                        ταὐτό, οὐδὲ ῥᾴδιον εἰδέναι τίνι γνώμῃ παρῆλθεν ἐς τὴν ἄσπενδον καὶ παρελθὼν
                        οὐκ ἤγαγε τὰς ναῦς. ὅτι μὲν γὰρ αἱ φοίνισσαι νῆες ἑπτὰ καὶ τεσσαράκοντα καὶ
                        ἑκατὸν μέχρι ἀσπένδου ἀφίκοντο σαφές ἐστι, διότι δὲ οὐκ ἦλθον πολλαχῇ
                        εἰκάζεται. οἱ μὲν γὰρ ἵνα διατρίβῃ ἀπελθών, ὥσπερ καὶ διενοήθη, τὰ τῶν
                            πελοποννησίων<add>τροφὴν γοῦν οὐδὲν βέλτιον, ἀλλὰ καὶ χεῖρον ὁ τάμως, ᾧ
                            προσετάχθη, παρεῖχεν</add>, οἱ δὲ ἵνα τοὺς φοίνικας προαγαγὼν ἐς τὴν
                        ἄσπενδον ἐκχρηματίσαιτο ἀφείς<add>καὶ γὰρ ὣς αὐτοῖς οὐδὲν ἔμελλε
                            χρήσεσθαι</add>, ἄλλοι δ᾽ ὡς καταβοῆς ἕνεκα τῆς ἐς λακεδαίμονα, τοῦ
                        λέγεσθαι ὡς οὐκ ἀδικεῖ, ἀλλὰ καὶ σαφῶς οἴχεται ἐπὶ τὰς ναῦς ἀληθῶς
                        πεπληρωμένας. ἐμοὶ μέντοι δοκεῖ σαφέστατον εἶναι διατριβῆς ἕνεκα καὶ
                        ἀνοκωχῆς τῶν ἑλληνικῶν τὸ ναυτικὸν οὐκ ἀγαγεῖν, φθορᾶς μέν, ἐν ὅσῳ παρῄει
                        ἐκεῖσε καὶ διέμελλεν, ἀνισώσεως δέ, ὅπως μηδετέροις προσθέμενος ἰσχυροτέρους
                        ποιήσῃ, ἐπεί, εἴ γε ἐβουλήθη, διαπολεμῆσαι<add>ἂν</add>ἐπιφανεὶς δήπου οὐκ
                        ἐνδοιαστῶς· κομίσας γὰρ ἂν λακεδαιμονίοις τὴν νίκην κατὰ τὸ εἰκὸς ἔδωκεν, οἵ
                        γε καὶ ἐν τῷ παρόντι ἀντιπάλως μᾶλλον ἢ ὑποδεεστέρως τῷ ναυτικῷ ἀνθώρμουν.
                        καταφωρᾷ δὲ μάλιστα καὶ ἣν εἶπε πρόφασιν οὐ κομίσας τὰς ναῦς. ἔφη γὰρ αὐτὰς
                        ἐλάσσους ἢ ὅσας βασιλεὺς ἔταξε ξυλλεγῆναι· ὁ δὲ χάριν ἂν δήπου ἐν τούτῳ
                        μείζω ἔτι ἔσχεν, οὔτ᾽ ἀναλώσας πολλὰ τῶν βασιλέως τά τε αὐτὰ ἀπ᾽ ἐλασσόνων
                        πράξας. ἐς δ᾽ οὖν τὴν ἄσπενδον ᾑτινιδὴ γνώμῃ ὁ τισσαφέρνης ἀφικνεῖται καὶ
                        τοῖς φοίνιξι ξυγγίγνεται· καὶ οἱ πελοποννήσιοι ἔπεμψαν ὡς ἐπὶ τὰς ναῦς
                        κελεύσαντος αὐτοῦ φίλιππον ἄνδρα λακεδαιμόνιον δύο τριήρεσιν.</p>
                </div>
                <div
                    n="88"
                    type="chapter">
                    <p>ἀλκιβιάδης δὲ ἐπειδὴ καὶ τὸν τισσαφέρνην ᾔσθετο παριόντα ἐπὶ τῆς ἀσπένδου,
                        ἔπλει καὶ αὐτὸς λαβὼν τρεῖς καὶ δέκα ναῦς, ὑποσχόμενος τοῖς ἐν τῇ σάμῳ
                        ἀσφαλῆ καὶ μεγάλην χάριν<add>ἢ γὰρ αὐτὸς ἄξειν ἀθηναίοις τὰς φοινίσσας ναῦς
                            ἢ πελοποννησίοις γε κωλύσειν ἐλθεῖν</add>, εἰδώς, ὡς εἰκός, ἐκ πλέονος
                        τὴν τισσαφέρνους γνώμην ὅτι οὐκ ἄξειν ἔμελλε, καὶ βουλόμενος αὐτὸν τοῖς
                        πελοποννησίοις ἐς τὴν ἑαυτοῦ καὶ ἀθηναίων φιλίαν ὡς μάλιστα διαβάλλειν, ὅπως
                        μᾶλλον δι᾽ αὐτὸ σφίσιν ἀναγκάζοιτο προσχωρεῖν. καὶ ὁ μὲν ἄρας εὐθὺ τῆς
                        φασήλιδος καὶ καύνου ἄνω τὸν πλοῦν ἐποιεῖτο.</p>
                </div>
                <div
                    n="89"
                    type="chapter">
                    <p>οἱ δ᾽ ἐκ τῆς σάμου ἀπὸ τῶν τετρακοσίων πεμφθέντες πρέσβεις ἐπειδὴ ἀφικόμενοι
                        ἐς τὰς ἀθήνας ἀπήγγειλαν τὰ παρὰ τοῦ ἀλκιβιάδου, ὡς κελεύει τε ἀντέχειν καὶ
                        μηδὲν ἐνδιδόναι τοῖς πολεμίοις, ἐλπίδας τε ὅτι πολλὰς ἔχει κἀκείνοις τὸ
                        στράτευμα διαλλάξειν καὶ πελοποννησίων περιέσεσθαι, ἀχθομένους καὶ πρότερον
                        τοὺς πολλοὺς τῶν μετεχόντων τῆς ὀλιγαρχίας καὶ ἡδέως ἂν ἀπαλλαγέντας πῃ
                        ἀσφαλῶς τοῦ πράγματος πολλῷ δὴ μᾶλλον ἐπέρρωσαν. καὶ ξυνίσταντό τε ἤδη καὶ
                        τὰ πράγματα διεμέμφοντο, ἔχοντες ἡγεμόνας τῶν πάνυ<add>στρατηγῶν</add>τῶν ἐν
                        τῇ ὀλιγαρχίᾳ καὶ ἐν ἀρχαῖς ὄντων, οἷον θηραμένη τε τὸν ἅγνωνος καὶ
                        ἀριστοκράτη τὸν σκελίου καὶ ἄλλους, οἳ μετέσχον μὲν ἐν τοῖς πρῶτοι τῶν
                        πραγμάτων, φοβούμενοι δέ, ὡς ἔφασαν, τό τε ἐν τῇ σάμῳ στράτευμα καὶ τὸν
                        ἀλκιβιάδην σπουδῇ πάνυ, τούς τε ἐς τὴν λακεδαίμονα
                            πρεσβευομένους<add>ἔπεμπον</add>, μή τι ἄνευ τῶν πλεόνων κακὸν δράσωσι
                        τὴν πόλιν, οὐ τὸ ἀπαλλαξείειν τοῦ ἄγαν ἐς ὀλίγους ἐλθεῖν, ἀλλὰ τοὺς
                        πεντακισχιλίους ἔργῳ καὶ μὴ ὀνόματι χρῆναι ἀποδεικνύναι καὶ τὴν πολιτείαν
                        ἰσαιτέραν καθιστάναι. ἦν δὲ τοῦτο μὲν σχῆμα πολιτικὸν τοῦ λόγου αὐτοῖς, κατ᾽
                        ἰδίας δὲ φιλοτιμίας οἱ πολλοὶ αὐτῶν τῷ τοιούτῳ προσέκειντο, ἐν ᾧπερ καὶ
                        μάλιστα ὀλιγαρχία ἐκ δημοκρατίας γενομένη ἀπόλλυται· πάντες γὰρ αὐθημερὸν
                        ἀξιοῦσιν οὐχ ὅπως ἴσοι, ἀλλὰ καὶ πολὺ πρῶτος αὐτὸς ἕκαστος εἶναι· ἐκ δὲ
                        δημοκρατίας αἱρέσεως γιγνομένης ῥᾷον τὰ ἀποβαίνοντα ὡς οὐκ ἀπὸ τῶν ὁμοίων
                        ἐλασσούμενός τις φέρει. σαφέστατα δ᾽ αὐτοὺς ἐπῆρε τὰ ἐν τῇ σάμῳ τοῦ
                        ἀλκιβιάδου ἰσχυρὰ ὄντα καὶ ὅτι αὐτοῖς οὐκ ἐδόκει μόνιμον τὸ τῆς ὀλιγαρχίας
                        ἔσεσθαι· ἠγωνίζετο οὖν εἷς ἕκαστος αὐτὸς πρῶτος προστάτης τοῦ δήμου
                        γενέσθαι.</p>
                </div>
                <div
                    n="90"
                    type="chapter">
                    <p>οἱ δὲ τῶν τετρακοσίων μάλιστα ἐναντίοι ὄντες τῷ τοιούτῳ εἴδει καὶ προεστῶτες
                        φρύνιχός τε, ὃς καὶ στρατηγήσας ἐν τῇ σάμῳ<add>ποτὲ</add>τῷ ἀλκιβιάδῃ τότε
                        διηνέχθη, καὶ ἀρίσταρχος, ἀνὴρ ἐν τοῖς μάλιστα καὶ ἐκ πλείστου ἐναντίος τῷ
                        δήμῳ, καὶ πείσανδρος καὶ ἀντιφῶν καὶ ἄλλοι οἱ δυνατώτατοι, πρότερόν τε, ἐπεὶ
                        τάχιστα κατέστησαν καὶ ἐπειδὴ τὰ ἐν τῇ σάμῳ σφῶν ἐς δημοκρατίαν ἀπέστη,
                        πρέσβεις τε ἀπέστελλον σφῶν ἐς τὴν λακεδαίμονα καὶ τὴν ὁμολογίαν
                        προυθυμοῦντο καὶ τὸ ἐν τῇ ἠετιωνείᾳ καλουμένῃ τεῖχος ἐποιοῦντο, πολλῷ τε
                        μᾶλλον ἔτι, ἐπειδὴ καὶ οἱ ἐκ τῆς σάμου πρέσβεις σφῶν ἦλθον, ὁρῶντες τούς τε
                        πολλοὺς καὶ σφῶν τοὺς δοκοῦντας πρότερον πιστοὺς εἶναι μεταβαλλομένους. καὶ
                        ἀπέστειλαν μὲν ἀντιφῶντα καὶ φρύνιχον καὶ ἄλλους δέκα κατὰ τάχος, φοβούμενοι
                        καὶ τὰ αὐτοῦ καὶ τὰ ἐκ τῆς σάμου, ἐπιστείλαντες παντὶ τρόπῳ ὅστις καὶ
                        ὁπωσοῦν ἀνεκτὸς ξυναλλαγῆναι πρὸς τοὺς λακεδαιμονίους, ᾠκοδόμουν δὲ ἔτι
                        προθυμότερον τὸ ἐν τῇ ἠετιωνείᾳ τεῖχος. ἦν δὲ τοῦ τείχους ἡ γνώμη αὕτη, ὡς
                        ἔφη θηραμένης καὶ οἱ μετ᾽ αὐτοῦ, οὐχ ἵνα τοὺς ἐν σάμῳ, ἢν βίᾳ ἐπιπλέωσι, μὴ
                        δέξωνται ἐς τὸν πειραιᾶ, ἀλλ᾽ ἵνα τοὺς πολεμίους μᾶλλον, ὅταν βούλωνται, καὶ
                        ναυσὶ καὶ πεζῷ δέξωνται. χηλὴ γάρ ἐστι τοῦ πειραιῶς ἡ ἠετιωνεία, καὶ παρ᾽
                        αὐτὴν εὐθὺς ὁ ἔσπλους ἐστίν. ἐτειχίζετο οὖν οὕτω ξὺν τῷ πρότερον πρὸς
                        ἤπειρον ὑπάρχοντι τείχει, ὥστε καθεζομένων ἐς αὐτὸ ἀνθρώπων ὀλίγων ἄρχειν
                        τοῦ ἔσπλου· ἐπ᾽ αὐτὸν γὰρ τὸν ἐπὶ τῷ στόματι τοῦ λιμένος στενοῦ ὄντος τὸν
                        ἕτερον πύργον ἐτελεύτα τό τε παλαιὸν τὸ πρὸς ἤπειρον καὶ τὸ ἐντὸς τὸ καινὸν
                        τεῖχος τειχιζόμενον πρὸς θάλασσαν. διῳκοδόμησαν δὲ καὶ στοάν, ἥπερ ἦν
                        μεγίστη καὶ ἐγγύτατα τούτου εὐθὺς ἐχομένη ἐν τῷ πειραιεῖ, καὶ ἦρχον αὐτοὶ
                        αὐτῆς, ἐς ἣν καὶ τὸν σῖτον ἠνάγκαζον πάντας τὸν ὑπάρχοντά τε καὶ τὸν
                        ἐσπλέοντα ἐξαιρεῖσθαι καὶ ἐντεῦθεν προαιροῦντας πωλεῖν.</p>
                </div>
                <div
                    n="91"
                    type="chapter">
                    <p>ταῦτ᾽ οὖν ἐκ πλέονός τε ὁ θηραμένης διεθρόει καὶ ἐπειδὴ οἱ ἐκ τῆς
                        λακεδαίμονος πρέσβεις οὐδὲν πράξαντες ἀνεχώρησαν τοῖς ξύμπασι ξυμβατικόν,
                        φάσκων κινδυνεύσειν τὸ τεῖχος τοῦτο καὶ τὴν πόλιν διαφθεῖραι. ἅμα γὰρ καὶ ἐκ
                        τῆς πελοποννήσου ἐτύγχανον εὐβοέων ἐπικαλουμένων κατὰ τὸν αὐτὸν χρόνον
                        τοῦτον δύο καὶ τεσσαράκοντα νῆες, ὧν ἦσαν καὶ ἐκ τάραντος καὶ λοκρῶν
                        ἰταλιώτιδες καὶ σικελικαί τινες, ὁρμοῦσαι ἤδη ἐπὶ λᾷ τῆς λακωνικῆς καὶ
                        παρασκευαζόμεναι τὸν ἐς τὴν εὔβοιαν πλοῦν<add>ἦρχε δὲ αὐτῶν ἀγησανδρίδας
                            ἀγησάνδρου σπαρτιάτης</add>· ἃς ἔφη θηραμένης οὐκ εὐβοίᾳ μᾶλλον ἢ τοῖς
                        τειχίζουσι τὴν ἠετιωνείαν προσπλεῖν, καὶ εἰ μή τις ἤδη φυλάξεται, λήσειν
                        διαφθαρέντας. ἦν δέ τι καὶ τοιοῦτον ἀπὸ τῶν τὴν κατηγορίαν ἐχόντων, καὶ οὐ
                        πάνυ διαβολὴ μόνον τοῦ λόγου. ἐκεῖνοι γὰρ μάλιστα μὲν ἐβούλοντο
                        ὀλιγαρχούμενοι ἄρχειν καὶ τῶν ξυμμάχων, εἰ δὲ μή, τάς τε ναῦς καὶ τὰ τείχη
                        ἔχοντες αὐτονομεῖσθαι, ἐξειργόμενοι δὲ καὶ τούτου μὴ οὖν ὑπὸ τοῦ δήμου γε
                        αὖθις γενομένου αὐτοὶ πρὸ τῶν ἄλλων μάλιστα διαφθαρῆναι, ἀλλὰ καὶ τοὺς
                        πολεμίους ἐσαγαγόμενοι ἄνευ τειχῶν καὶ νεῶν ξυμβῆναι καὶ ὁπωσοῦν τὰ τῆς
                        πόλεως ἔχειν, εἰ τοῖς γε σώμασι σφῶν ἄδεια ἔσται.</p>
                </div>
                <div
                    n="92"
                    type="chapter">
                    <p>διόπερ καὶ τὸ τεῖχος τοῦτο καὶ πυλίδας ἔχον καὶ ἐσόδους καὶ ἐπεσαγωγὰς τῶν
                        πολεμίων ἐτείχιζόν τε προθύμως καὶ φθῆναι ἐβούλοντο ἐξεργασάμενοι. πρότερον
                        μὲν οὖν κατ᾽ ὀλίγους τε καὶ κρύφα μᾶλλον τὰ λεγόμενα ἦν· ἐπειδὴ δὲ ὁ
                        φρύνιχος ἥκων ἐκ τῆς ἐς λακεδαίμονα πρεσβείας πληγεὶς ὑπ᾽ ἀνδρὸς τῶν
                        περιπόλων τινὸς ἐξ ἐπιβουλῆς ἐν τῇ ἀγορᾷ πληθούσῃ καὶ οὐ πολὺ ἀπὸ τοῦ
                        βουλευτηρίου ἀπελθὼν ἀπέθανε παραχρῆμα, καὶ ὁ μὲν πατάξας διέφυγεν, ὁ δὲ
                        ξυνεργὸς ἀργεῖος ἄνθρωπος ληφθεὶς καὶ βασανιζόμενος ὑπὸ τῶν τετρακοσίων
                        οὐδενὸς ὄνομα τοῦ κελεύσαντος εἶπεν οὐδὲ ἄλλο τι ἢ ὅτι εἰδείη πολλοὺς
                        ἀνθρώπους καὶ ἐς τοῦ περιπολάρχου καὶ ἄλλοσε κατ᾽ οἰκίας ξυνιόντας, τότε δὴ
                        οὐδενὸς γεγενημένου ἀπ᾽ αὐτοῦ νεωτέρου καὶ ὁ θηραμένης ἤδη θρασύτερον καὶ
                        ἀριστοκράτης καὶ ὅσοι ἄλλοι τῶν τετρακοσίων αὐτῶν καὶ τῶν ἔξωθεν ἦσαν
                        ὁμογνώμονες ᾖσαν ἐπὶ τὰ πράγματα. ἅμα γὰρ καὶ ἀπὸ τῆς λᾶς αἱ νῆες ἤδη
                        περιπεπλευκυῖαι καὶ ὁρμισάμεναι ἐς τὴν ἐπίδαυρον τὴν αἴγιναν
                        κατεδεδραμήκεσαν· καὶ οὐκ ἔφη ὁ θηραμένης εἰκὸς εἶναι ἐπ᾽ εὔβοιαν πλεούσας
                        αὐτὰς ἐς αἴγιναν κατακολπίσαι καὶ πάλιν ἐν ἐπιδαύρῳ ὁρμεῖν, εἰ μὴ
                        παρακληθεῖσαι ἥκοιεν ἐφ᾽ οἷσπερ καὶ αὐτὸς αἰεὶ κατηγόρει· οὐκέτι οὖν οἷόν τε
                        εἶναι ἡσυχάζειν. τέλος δὲ πολλῶν καὶ στασιωτικῶν λόγων καὶ ὑποψιῶν
                        προσγενομένων καὶ ἔργῳ ἤδη ἥπτοντο τῶν πραγμάτων· οἱ γὰρ ἐν τῷ πειραιεῖ τὸ
                        τῆς ἠετιωνείας τεῖχος ὁπλῖται οἰκοδομοῦντες, ἐν οἷς καὶ ὁ ἀριστοκράτης ἦν
                        ταξιαρχῶν καὶ τὴν ἑαυτοῦ φυλὴν ἔχων, ξυλλαμβάνουσιν ἀλεξικλέα στρατηγὸν ὄντα
                        ἐκ τῆς ὀλιγαρχίας καὶ μάλιστα πρὸς τοὺς ἑταίρους τετραμμένον, καὶ ἐς οἰκίαν
                        ἀγαγόντες εἶρξαν. ξυνεπελάβοντο δὲ αὐτοῖς ἅμα καὶ ἄλλοι καὶ ἕρμων τις τῶν
                        περιπόλων τῶν μουνιχίασι τεταγμένων ἄρχων· τὸ δὲ μέγιστον, τῶν ὁπλιτῶν τὸ
                        στῖφος ταῦτα ἐβούλετο. ὡς δὲ ἐσηγγέλθη τοῖς τετρακοσίοις<add>ἔτυχον δὲ ἐν τῷ
                            βουλευτηρίῳ ξυγκαθήμενοι</add>, εὐθύς, πλὴν ὅσοις μὴ βουλομένοις ταῦτ᾽
                        ἦν, ἑτοῖμοι ἦσαν ἐς τὰ ὅπλα ἰέναι καὶ τῷ θηραμένει καὶ τοῖς μετ᾽ αὐτοῦ
                        ἠπείλουν. ὁ δὲ ἀπολογούμενος ἑτοῖμος ἔφη εἶναι ξυναφαιρησόμενος ἰέναι ἤδη.
                        καὶ παραλαβὼν ἕνα τῶν στρατηγῶν ὃς ἦν αὐτῷ ὁμογνώμων ἐχώρει ἐς τὸν πειραιᾶ·
                        ἐβοήθει δὲ καὶ ἀρίσταρχος καὶ τῶν ἱππέων νεανίσκοι. ἦν δὲ θόρυβος πολὺς καὶ
                        ἐκπληκτικός· οἵ τε γὰρ ἐν τῷ ἄστει ἤδη ᾤοντο τόν τε πειραιᾶ κατειλῆφθαι καὶ
                        τὸν ξυνειλημμένον τεθνάναι, οἵ τε ἐν τῷ πειραιεῖ τοὺς ἐκ τοῦ ἄστεως ὅσον
                        οὔπω ἐπὶ σφᾶς παρεῖναι. μόλις δὲ τῶν τε πρεσβυτέρων διακωλυόντων τοὺς ἐν τῷ
                        ἄστει διαθέοντας καὶ ἐπὶ τὰ ὅπλα φερομένους καὶ θουκυδίδου τοῦ φαρσαλίου τοῦ
                        προξένου τῆς πόλεως παρόντος καὶ προθύμως ἐμποδών τε ἑκάστοις γιγνομένου καὶ
                        ἐπιβοωμένου μὴ ἐφεδρευόντων ἐγγὺς τῶν πολεμίων ἀπολέσαι τὴν πατρίδα,
                        ἡσύχασάν τε καὶ σφῶν αὐτῶν ἀπέσχοντο. καὶ ὁ μὲν θηραμένης ἐλθὼν ἐς τὸν
                            πειραιᾶ<add>ἦν δὲ καὶ αὐτὸς στρατηγός</add>, ὅσον καὶ ἀπὸ βοῆς ἕνεκα,
                        ὠργίζετο τοῖς ὁπλίταις· ὁ δὲ ἀρίσταρχος καὶ οἱ ἐναντίοι τῷ ἀληθεῖ
                        ἐχαλέπαινον. οἱ δὲ ὁπλῖται ὁμόσε τε ἐχώρουν οἱ πλεῖστοι τῷ ἔργῳ καὶ οὐ
                        μετεμέλοντο, καὶ τὸν θηραμένη ἠρώτων εἰ δοκεῖ αὐτῷ ἐπ᾽ ἀγαθῷ τὸ τεῖχος
                        οἰκοδομεῖσθαι καὶ εἰ ἄμεινον εἶναι καθαιρεθέν. ὁ δέ, εἴπερ καὶ ἐκείνοις
                        δοκεῖ καθαιρεῖν, καὶ ἑαυτῷ ἔφη ξυνδοκεῖν. καὶ ἐντεῦθεν εὐθὺς ἀναβάντες οἵ τε
                        ὁπλῖται καὶ πολλοὶ τῶν ἐκ τοῦ πειραιῶς ἀνθρώπων κατέσκαπτον τὸ τείχισμα. ἦν
                        δὲ πρὸς τὸν ὄχλον ἡ παράκλησις ὡς χρή, ὅστις τοὺς πεντακισχιλίους βούλεται
                        ἄρχειν ἀντὶ τῶν τετρακοσίων, ἰέναι ἐπὶ τὸ ἔργον. ἐπεκρύπτοντο γὰρ ὅμως ἔτι
                        τῶν πεντακισχιλίων τῷ ὀνόματι, μὴ ἄντικρυς δῆμον ὅστις βούλεται ἄρχειν
                        ὀνομάζειν, φοβούμενοι μὴ τῷ ὄντι ὦσι καὶ πρός τινα εἰπών τίς τι ἀγνοίᾳ
                        σφαλῇ. καὶ οἱ τετρακόσιοι διὰ τοῦτο οὐκ ἤθελον τοὺς πεντακισχιλίους οὔτε
                        εἶναι οὔτε μὴ ὄντας δήλους εἶναι, τὸ μὲν καταστῆσαι μετόχους τοσούτους
                        ἄντικρυς ἂν δῆμον ἡγούμενοι, τὸ δ᾽ αὖ ἀφανὲς φόβον ἐς ἀλλήλους παρέξειν.</p>
                </div>
                <div
                    n="93"
                    type="chapter">
                    <p>τῇ δ᾽ ὑστεραίᾳ οἱ μὲν τετρακόσιοι ἐς τὸ βουλευτήριον ὅμως καὶ τεθορυβημένοι
                        ξυνελέγοντο· οἱ δ᾽ ἐν τῷ πειραιεῖ ὁπλῖται τόν τε ἀλεξικλέα ὃν ξυνέλαβον
                        ἀφέντες καὶ τὸ τείχισμα καθελόντες ἐς τὸ πρὸς τῇ μουνιχίᾳ διονυσιακὸν
                        θέατρον ἐλθόντες καὶ θέμενοι τὰ ὅπλα ἐξεκλησίασαν, καὶ δόξαν αὐτοῖς εὐθὺς
                        ἐχώρουν ἐς τὸ ἄστυ καὶ ἔθεντο αὖ ἐν τῷ ἀνακείῳ τὰ ὅπλα. ἐλθόντες δὲ ἀπὸ τῶν
                        τετρακοσίων τινὲς ᾑρημένοι πρὸς αὐτοὺς ἀνὴρ ἀνδρὶ διελέγοντό τε καὶ ἔπειθον
                        οὓς ἴδοιεν ἀνθρώπους ἐπιεικεῖς αὐτούς τε ἡσυχάζειν καὶ τοὺς ἄλλους
                        παρακατέχειν, λέγοντες τούς τε πεντακισχιλίους ἀποφανεῖν, καὶ ἐκ τούτων ἐν
                        μέρει ᾗ ἂν τοῖς πεντακισχιλίοις δοκῇ τοὺς τετρακοσίους ἔσεσθαι, τέως δὲ τὴν
                        πόλιν μηδενὶ τρόπῳ διαφθείρειν μηδ᾽ ἐς τοὺς πολεμίους ἀνῶσαι. τὸ δὲ πᾶν
                        πλῆθος τῶν ὁπλιτῶν ἀπὸ πολλῶν καὶ πρὸς πολλοὺς λόγων γιγνομένων ἠπιώτερον ἦν
                        ἢ πρότερον καὶ ἐφοβεῖτο μάλιστα περὶ τοῦ παντὸς πολιτικοῦ· ξυνεχώρησάν τε
                        ὥστε ἐς ἡμέραν ῥητὴν ἐκκλησίαν ποιῆσαι ἐν τῷ διονυσίῳ περὶ ὁμονοίας.</p>
                </div>
                <div
                    n="94"
                    type="chapter">
                    <p>ἐπειδὴ δὲ ἐπῆλθεν ἡ<add>ἐν διονύσου</add>ἐκκλησία καὶ ὅσον οὐ ξυνειλεγμένοι
                        ἦσαν, ἀγγέλλονται αἱ δύο καὶ τεσσαράκοντα νῆες καὶ ὁ ἀγησανδρίδας ἀπὸ τῶν
                        μεγάρων τὴν σαλαμῖνα παραπλεῖν· καὶ πᾶς τις<add>τῶν πολλῶν ὁπλιτῶν</add>αὐτὸ
                        τοῦτο ἐνόμιζεν εἶναι τὸ πάλαι λεγόμενον ὑπὸ θηραμένους καὶ τῶν μετ᾽ αὐτοῦ,
                        ὡς ἐς τὸ τείχισμα ἔπλεον αἱ νῆες, καὶ χρησίμως ἐδόκει καταπεπτωκέναι. ὁ δὲ
                        ἀγησανδρίδας τάχα μέν τι καὶ ἀπὸ ξυγκειμένου λόγου περί τε τὴν ἐπίδαυρον καὶ
                        ταύτῃ ἀνεστρέφετο, εἰκὸς δ᾽ αὐτὸν καὶ πρὸς τὸν παρόντα στασιασμὸν τῶν
                        ἀθηναίων, δι᾽ ἐλπίδος ὡς κἂν ἐς δέον παραγένοιτο, ταύτῃ ἀνέχειν. οἱ δ᾽ αὖ
                        ἀθηναῖοι, ὡς ἠγγέλθη αὐτοῖς, εὐθὺς δρόμῳ ἐς τὸν πειραιᾶ πανδημεὶ ἐχώρουν, ὡς
                        τοῦ ἰδίου πολέμου μείζονος<add>ἢ</add>ἀπὸ τῶν πολεμίων οὐχ ἑκάς, ἀλλὰ πρὸς
                        τῷ λιμένι ὄντος. καὶ οἱ μὲν ἐς τὰς παρούσας ναῦς ἐσέβαινον, οἱ δὲ ἄλλας
                        καθεῖλκον, οἱ δέ τινες ἐπὶ τὰ τείχη καὶ τὸ στόμα τοῦ λιμένος
                        παρεβοήθουν.</p>
                </div>
                <div
                    n="95"
                    type="chapter">
                    <p>αἱ δὲ τῶν πελοποννησίων νῆες παραπλεύσασαι καὶ περιβαλοῦσαι σούνιον
                        ὁρμίζονται μεταξὺ θορικοῦ τε καὶ πρασιῶν, ὕστερον δὲ ἀφικνοῦνται ἐς ὠρωπόν.
                        ἀθηναῖοι δὲ κατὰ τάχος καὶ ἀξυγκροτήτοις πληρώμασιν ἀναγκασθέντες χρήσασθαι,
                        οἷα πόλεώς τε στασιαζούσης καὶ περὶ τοῦ μεγίστου ἐν τάχει βουλόμενοι
                            βοηθῆσαι<add>εὔβοια γὰρ αὐτοῖς ἀποκεκλῃμένης τῆς ἀττικῆς πάντα ἦν</add>,
                        πέμπουσι θυμοχάρη στρατηγὸν καὶ ναῦς ἐς ἐρετρίαν, ὧν ἀφικομένων ξὺν ταῖς
                        πρότερον ἐν εὐβοίᾳ οὔσαις ἓξ καὶ τριάκοντα ἐγένοντο. καὶ εὐθὺς ναυμαχεῖν
                        ἠναγκάζοντο· ὁ γὰρ ἀγησανδρίδας ἀριστοποιησάμενος ἐκ τοῦ ὠρωποῦ ἀνήγαγε τὰς
                        ναῦς· ἀπέχει δὲ μάλιστα ὁ ὠρωπὸς τῆς τῶν ἐρετριῶν πόλεως θαλάσσης μέτρον
                        ἑξήκοντα σταδίους. ὡς οὖν ἐπέπλει, εὐθὺς ἐπλήρουν καὶ οἱ ἀθηναῖοι τὰς ναῦς,
                        οἰόμενοι σφίσι παρὰ ταῖς ναυσὶ τοὺς στρατιώτας εἶναι· οἱ δὲ ἔτυχον οὐκ ἐκ
                        τῆς ἀγορᾶς ἄριστον ἐπισιτιζόμενοι<add>οὐδὲν γὰρ ἐπωλεῖτο ἀπὸ προνοίας τῶν
                            ἐρετριῶν</add>, ἀλλ᾽ ἐκ τῶν ἐπ᾽ ἔσχατα τοῦ ἄστεως οἰκιῶν, ὅπως σχολῇ
                        πληρουμένων φθάσειαν οἱ πολέμιοι προσπεσόντες καὶ ἐξαναγκάσειαν τοὺς
                        ἀθηναίους οὕτως ὅπως τύχοιεν ἀνάγεσθαι. σημεῖον δὲ αὐτοῖς ἐς τὸν ὠρωπὸν ἐκ
                        τῆς ἐρετρίας, ὁπότε χρὴ ἀνάγεσθαι, ἤρθη. διὰ τοιαύτης δὴ παρασκευῆς οἱ
                        ἀθηναῖοι ἀναγαγόμενοι καὶ ναυμαχήσαντες ὑπὲρ τοῦ λιμένος τῶν ἐρετριῶν ὀλίγον
                        μέν τινα χρόνον ὅμως καὶ ἀντέσχον, ἔπειτα ἐς φυγὴν τραπόμενοι καταδιώκονται
                        ἐς τὴν γῆν. καὶ ὅσοι μὲν αὐτῶν πρὸς τὴν πόλιν τῶν ἐρετριῶν ὡς φιλίαν
                        καταφεύγουσι, χαλεπώτατα ἔπραξαν φονευόμενοι ὑπ᾽ αὐτῶν· οἳ δὲ ἐς τὸ τείχισμα
                        τὸ ἐν τῇ ἐρετρίᾳ, ὃ εἶχον αὐτοί, περιγίγνονται καὶ ὅσαι ἐς χαλκίδα
                        ἀφικνοῦνται τῶν νεῶν. λαβόντες δὲ οἱ πελοποννήσιοι δύο καὶ εἴκοσι ναῦς τῶν
                        ἀθηναίων καὶ ἄνδρας τοὺς μὲν ἀποκτείναντες, τοὺς δὲ ζωγρήσαντες τροπαῖον
                        ἔστησαν. καὶ ὕστερον οὐ πολλῷ εὔβοιάν<add>τε</add>ἅπασαν ἀποστήσαντες πλὴν
                            ὠρεοῦ<add>ταύτην δὲ αὐτοὶ ἀθηναῖοι εἶχον</add>καὶ τἆλλα τὰ περὶ αὐτὴν
                        καθίσταντο.</p>
                </div>
                <div
                    n="96"
                    type="chapter">
                    <p>τοῖς δὲ ἀθηναίοις ὡς ἦλθε τὰ περὶ τὴν εὔβοιαν γεγενημένα, ἔκπληξις μεγίστη δὴ
                        τῶν πρὶν παρέστη. οὔτε γὰρ ἡ ἐν τῇ σικελίᾳ ξυμφορά, καίπερ μεγάλη τότε
                        δόξασα εἶναι, οὔτε ἄλλο οὐδέν πω οὕτως ἐφόβησεν. ὅπου γὰρ στρατοπέδου τε τοῦ
                        ἐν σάμῳ ἀφεστηκότος ἄλλων τε νεῶν οὐκ οὐσῶν οὐδὲ τῶν ἐσβησομένων αὐτῶν τε
                        στασιαζόντων καὶ ἄδηλον ὂν ὁπότε σφίσιν αὐτοῖς ξυρράξουσι, τοσαύτη ἡ ξυμφορὰ
                        ἐπεγεγένητο, ἐν ᾗ ναῦς τε καὶ τὸ μέγιστον εὔβοιαν ἀπωλωλέκεσαν, ἐξ ἧς πλείω
                        ἢ τῆς ἀττικῆς ὠφελοῦντο, πῶς οὐκ εἰκότως ἠθύμουν; μάλιστα δ᾽ αὐτοὺς καὶ δι᾽
                        ἐγγυτάτου ἐθορύβει, εἰ οἱ πολέμιοι τολμήσουσι νενικηκότες εὐθὺ σφῶν ἐπὶ τὸν
                        πειραιᾶ ἐρῆμον ὄντα νεῶν πλεῖν· καὶ ὅσον οὐκ ἤδη ἐνόμιζον αὐτοὺς παρεῖναι.
                        ὅπερ ἄν, εἰ τολμηρότεροι ἦσαν, ῥᾳδίως ἂν ἐποίησαν, καὶ ἢ διέστησαν ἂν ἔτι
                        μᾶλλον τὴν πόλιν ἐφορμοῦντες ἤ, εἰ ἐπολιόρκουν μένοντες, καὶ τὰς ἀπ᾽ ἰωνίας
                        ναῦς ἠνάγκασαν ἂν καίπερ πολεμίας οὔσας τῇ ὀλιγαρχίᾳ τοῖς σφετέροις οἰκείοις
                        καὶ τῇ ξυμπάσῃ πόλει βοηθῆσαι· καὶ ἐν τούτῳ ἑλλήσποντός τε ἂν ἦν αὐτοῖς καὶ
                        ἰωνία καὶ αἱ νῆσοι καὶ τὰ μέχρι εὐβοίας καὶ ὡς εἰπεῖν ἡ ἀθηναίων ἀρχὴ πᾶσα.
                        ἀλλ᾽ οὐκ ἐν τούτῳ μόνῳ λακεδαιμόνιοι ἀθηναίοις πάντων δὴ ξυμφορώτατοι
                        προσπολεμῆσαι ἐγένοντο, ἀλλὰ καὶ ἐν ἄλλοις πολλοῖς· διάφοροι γὰρ πλεῖστον
                        ὄντες τὸν τρόπον, οἱ μὲν ὀξεῖς, οἱ δὲ βραδεῖς, καὶ οἱ μὲν ἐπιχειρηταί, οἱ δὲ
                        ἄτολμοι, ἄλλως τε καὶ ἐν ἀρχῇ ναυτικῇ πλεῖστα ὠφέλουν. ἔδειξαν δὲ οἱ
                        συρακόσιοι· μάλιστα γὰρ ὁμοιότροποι γενόμενοι ἄριστα καὶ προσεπολέμησαν.</p>
                </div>
                <div
                    n="97"
                    type="chapter">
                    <p>ἐπὶ δ᾽ οὖν τοῖς ἠγγελμένοις οἱ ἀθηναῖοι ναῦς τε εἴκοσιν ὅμως ἐπλήρουν καὶ
                        ἐκκλησίαν ξυνέλεγον, μίαν μὲν εὐθὺς τότε πρῶτον ἐς τὴν πύκνα καλουμένην,
                        οὗπερ καὶ ἄλλοτε εἰώθεσαν, ἐν ᾗπερ καὶ τοὺς τετρακοσίους καταπαύσαντες τοῖς
                        πεντακισχιλίοις ἐψηφίσαντο τὰ πράγματα παραδοῦναι<add>εἶναι δὲ αὐτῶν ὁπόσοι
                            καὶ ὅπλα παρέχονται</add>καὶ μισθὸν μηδένα φέρειν μηδεμιᾷ ἀρχῇ· εἰ δὲ
                        μή, ἐπάρατον ἐποιήσαντο. ἐγίγνοντο δὲ καὶ ἄλλαι ὕστερον πυκναὶ ἐκκλησίαι,
                        ἀφ᾽ ὧν καὶ νομοθέτας καὶ τἆλλα ἐψηφίσαντο ἐς τὴν πολιτείαν. καὶ οὐχ ἥκιστα
                        δὴ τὸν πρῶτον χρόνον ἐπί γε ἐμοῦ ἀθηναῖοι φαίνονται εὖ πολιτεύσαντες· μετρία
                        γὰρ ἥ τε ἐς τοὺς ὀλίγους καὶ τοὺς πολλοὺς ξύγκρασις ἐγένετο καὶ ἐκ πονήρων
                        τῶν πραγμάτων γενομένων τοῦτο πρῶτον ἀνήνεγκε τὴν πόλιν. ἐψηφίσαντο δὲ καὶ
                        ἀλκιβιάδην καὶ ἄλλους μετ᾽ αὐτοῦ κατιέναι καὶ παρά τε ἐκεῖνον καὶ παρὰ τὸ ἐν
                        σάμῳ στρατόπεδον πέμψαντες διεκελεύοντο ἀνθάπτεσθαι τῶν πραγμάτων.</p>
                </div>
                <div
                    n="98"
                    type="chapter">
                    <p>ἐν δὲ τῇ μεταβολῇ ταύτῃ εὐθὺς οἱ μὲν περὶ τὸν πείσανδρον καὶ ἀλεξικλέα καὶ
                        ὅσοι ἦσαν τῆς ὀλιγαρχίας μάλιστα ὑπεξέρχονται ἐς τὴν δεκέλειαν· ἀρίσταρχος
                        δὲ αὐτῶν μόνος<add>ἔτυχε γὰρ καὶ στρατηγῶν</add>λαβὼν κατὰ τάχος τοξότας
                        τινὰς τοὺς βαρβαρωτάτους ἐχώρει πρὸς τὴν οἰνόην. ἦν δὲ ἀθηναίων ἐν μεθορίοις
                        τῆς βοιωτίας τεῖχος, ἐπολιόρκουν δ᾽ αὐτὸ διὰ ξυμφορὰν σφίσιν ἐκ τῆς οἰνόης
                        γενομένην ἀνδρῶν ἐκ δεκελείας ἀναχωρούντων διαφθορᾶς οἱ κορίνθιοι
                        ἐθελοντηδόν, προσπαρακαλέσαντες τοὺς βοιωτούς. κοινολογησάμενος οὖν αὐτοῖς ὁ
                        ἀρίσταρχος ἀπατᾷ τοὺς ἐν τῇ οἰνόῃ, λέγων ὡς καὶ οἱ ἐν τῇ πόλει τἆλλα
                        ξυμβεβήκασι λακεδαιμονίοις, κἀκείνους δεῖ βοιωτοῖς τὸ χωρίον παραδοῦναι· ἐπὶ
                        τούτοις γὰρ ξυμβεβάσθαι. οἱ δὲ πιστεύσαντες ὡς ἀνδρὶ στρατηγῷ καὶ οὐκ
                        εἰδότες οὐδὲν διὰ τὸ πολιορκεῖσθαι ὑπόσπονδοι ἐξέρχονται. τούτῳ μὲν τῷ τρόπῳ
                        οἰνόην τε ληφθεῖσαν βοιωτοὶ κατέλαβον καὶ ἡ ἐν ταῖς ἀθήναις ὀλιγαρχία καὶ
                        στάσις ἐπαύσατο.</p>
                </div>
                <div
                    n="99"
                    type="chapter">
                    <p>ὑπὸ δὲ τοὺς αὐτοὺς χρόνους τοῦ θέρους τούτου καὶ οἱ ἐν τῇ μιλήτῳ
                        πελοποννήσιοι, ὡς τροφήν τε οὐδεὶς ἐδίδου τῶν ὑπὸ τισσαφέρνους τότε<add>ὅτε
                            ἐπὶ τὴν ἄσπενδον παρῄει</add>προσταχθέντων, καὶ αἱ φοίνισσαι νῆες οὐδὲ ὁ
                        τισσαφέρνης τέως που ἧκον, ὅ τε φίλιππος ὁ ξυμπεμφθεὶς αὐτῷ ἐπεστάλκει
                        μινδάρῳ τῷ ναυάρχῳ καὶ ἄλλος ἱπποκράτης, ἀνὴρ σπαρτιάτης καὶ ὢν ἐν φασήλιδι,
                        ὅτι οὔτε αἱ νῆες παρέσοιντο πάντα τε ἀδικοῖντο ὑπὸ τισσαφέρνους, φαρνάβαζός
                        τε ἐπεκαλεῖτο αὐτοὺς καὶ ἦν πρόθυμος κομίσας τὰς ναῦς καὶ αὐτὸς τὰς λοιπὰς
                        ἔτι πόλεις τῆς ἑαυτοῦ ἀρχῆς ἀποστῆσαι τῶν ἀθηναίων, ὥσπερ καὶ ὁ τισσαφέρνης,
                        ἐλπίζων πλέον τι σχήσειν ἀπ᾽ αὐτοῦ, οὕτω δὴ ὁ μίνδαρος πολλῷ κόσμῳ καὶ ἀπὸ
                        παραγγέλματος αἰφνιδίου, ὅπως λάθοι τοὺς ἐν σάμῳ, ἄρας ἀπὸ τῆς μιλήτου ναυσὶ
                        τρισὶ καὶ ἑβδομήκοντα ἔπλει ἐπὶ τὸν ἑλλήσποντον<add>πρότερον δὲ ἐν τῷ αὐτῷ
                            θέρει τῷδε ἑκκαίδεκα ἐς αὐτὸν νῆες ἐσέπλευσαν, αἳ καὶ τῆς χερσονήσου τι
                            μέρος κατέδραμον</add>· χειμασθεὶς δὲ ἀνέμῳ καὶ ἀναγκασθεὶς καταίρει ἐς
                        τὴν ἴκαρον, καὶ μείνας ἐν αὐτῇ ὑπὸ ἀπλοίας πέντε ἢ ἓξ ἡμέρας ἀφικνεῖται ἐς
                        τὴν χίον.</p>
                </div>
                <div
                    n="100"
                    type="chapter">
                    <p>ὁ δὲ θράσυλος ἐκ τῆς σάμου, ἐπειδὴ ἐπύθετο αὐτὸν ἐκ τῆς μιλήτου ἀπηρκότα,
                        ἔπλει καὶ αὐτὸς ναυσὶν εὐθὺς πέντε καὶ πεντήκοντα, ἐπειγόμενος μὴ φθάσῃ ἐς
                        τὸν ἑλλήσποντον ἐσπλεύσας. αἰσθόμενος δὲ ὅτι ἐν τῇ χίῳ εἴη καὶ νομίσας αὐτὸν
                        καθέξειν αὐτοῦ, σκοποὺς μὲν κατεστήσατο καὶ ἐν τῇ λέσβῳ καὶ ἐν τῇ ἀντιπέρας
                        ἠπείρῳ, εἰ ἄρα ποι κινοῖντο αἱ νῆες, ὅπως μὴ λάθοιεν, αὐτὸς δὲ ἐς τὴν
                        μήθυμναν παραπλεύσας ἄλφιτά τε καὶ τἆλλα ἐπιτήδεια παρασκευάζειν ἐκέλευεν
                        ὡς, ἢν πλείων χρόνος γίγνηται, ἐκ τῆς λέσβου τοὺς ἐπίπλους τῇ χίῳ
                        ποιησόμενος. ἅμα δὲ<add>ἔρεσος γὰρ τῆς λέσβου ἀφειστήκει</add>ἐβούλετο ἐπ᾽
                        αὐτὴν πλεύσας, εἰ δύναιτο, ἐξελεῖν. μηθυμναίων γὰρ οὐχ οἱ ἀδυνατώτατοι
                        φυγάδες διακομίσαντες ἔκ τε τῆς κύμης προσεταιριστοὺς ὁπλίτας ὡς πεντήκοντα
                        καὶ τῶν ἐκ τῆς ἠπείρου μισθωσάμενοι, ξύμπασιν ὡς τριακοσίοις, ἀναξάνδρου
                        θηβαίου κατὰ τὸ ξυγγενὲς ἡγουμένου, προσέβαλον πρῶτον μηθύμνῃ, καὶ
                        ἀποκρουσθέντες τῆς πείρας διὰ τοὺς ἐκ τῆς μυτιλήνης ἀθηναίων φρουροὺς
                        προελθόντας αὖθις ἔξω μάχῃ ἀπωσθέντες καὶ διὰ τοῦ ὄρους κομισθέντες ἀφιστᾶσι
                        τὴν ἔρεσον. πλεύσας οὖν ὁ θράσυλος ἐπ᾽ αὐτὴν πάσαις ταῖς ναυσὶ διενοεῖτο
                        προσβολὴν ποιεῖσθαι· προαφιγμένος δὲ αὐτόσε ἦν καὶ ὁ θρασύβουλος πέντε
                        ναυσὶν ἐκ τῆς σάμου, ὡς ἠγγέλθη αὐτοῖς ἡ τῶν φυγάδων αὕτη διάβασις·
                        ὑστερήσας δ᾽ ἐπὶ τὴν ἔρεσον ἐφώρμει ἐλθών. προσεγένοντο δὲ καὶ ἐκ τοῦ
                        ἑλλησπόντου τινὲς δύο νῆες ἐπ᾽ οἴκου ἀνακομιζόμεναι καὶ
                            μηθυμναῖαι<add>πέντε</add>· καὶ αἱ πᾶσαι νῆες παρῆσαν ἑπτὰ καὶ ἑξήκοντα,
                        ἀφ᾽ ὧν τῷ στρατεύματι παρεσκευάζοντο ὡς κατὰ κράτος μηχαναῖς τε καὶ παντὶ
                        τρόπῳ, ἢν δύνωνται, αἱρήσοντες τὴν ἔρεσον.</p>
                </div>
                <div
                    n="101"
                    type="chapter">
                    <p>ὁ δὲ μίνδαρος ἐν τούτῳ καὶ ἐκ τῆς χίου τῶν πελοποννησίων αἱ νῆες
                        ἐπισιτισάμεναι δυοῖν ἡμέραιν καὶ λαβόντες παρὰ τῶν χίων τρεῖς τεσσαρακοστὰς
                        ἕκαστος χίας τῇ τρίτῃ διὰ ταχέων ἀπαίρουσιν ἐκ τῆς
                        χίου<add>οὐ</add>πελάγιαι, ἵνα μὴ περιτύχωσι ταῖς ἐν τῇ ἐρέσῳ ναυσίν, ἀλλὰ
                        ἐν ἀριστερᾷ τὴν λέσβον ἔχοντες ἔπλεον ἐπὶ τὴν ἤπειρον. καὶ προσβαλόντες τῆς
                        φωκαΐδος ἐς τὸν ἐν καρτερίοις λιμένα καὶ ἀριστοποιησάμενοι, παραπλεύσαντες
                        τὴν κυμαίαν δειπνοποιοῦνται ἐν ἀργινούσαις τῆς ἠπείρου, ἐν τῷ ἀντιπέρας τῆς
                        μυτιλήνης. ἐντεῦθεν δὲ ἔτι πολλῆς νυκτὸς παραπλεύσαντες καὶ ἀφικόμενοι τῆς
                        ἠπείρου ἐς ἁρματοῦντα καταντικρὺ μηθύμνης, ἀριστοποιησάμενοι διὰ ταχέων
                        παραπλεύσαντες λεκτὸν καὶ λάρισαν καὶ ἁμαξιτὸν καὶ τὰ ταύτῃ χωρία
                        ἀφικνοῦνται ἐς ῥοίτειον ἤδη τοῦ ἑλλησπόντου πρωίτερον μέσων νυκτῶν. εἰσὶ δ᾽
                        αἳ τῶν νεῶν καὶ ἐς σίγειον κατῆραν καὶ ἄλλοσε τῶν ταύτῃ χωρίων.</p>
                </div>
                <div
                    n="102"
                    type="chapter">
                    <p>οἱ δὲ ἀθηναῖοι ἐν τῇ σηστῷ δυοῖν δεούσαις εἴκοσι ναυσὶν ὄντες, ὡς αὐτοῖς οἵ
                        τε φρυκτωροὶ ἐσήμαινον καὶ ᾐσθάνοντο τὰ πυρὰ ἐξαίφνης πολλὰ ἐν τῇ πολεμίᾳ
                        φανέντα, ἔγνωσαν ὅτι ἐσπλέουσιν οἱ πελοποννήσιοι. καὶ τῆς αὐτῆς ταύτης
                        νυκτὸς ὡς εἶχον τάχους ὑπομείξαντες τῇ χερσονήσῳ παρέπλεον ἐπ᾽ ἐλαιοῦντος,
                        βουλόμενοι ἐκπλεῦσαι ἐς τὴν εὐρυχωρίαν τὰς τῶν πολεμίων ναῦς. καὶ τὰς μὲν ἐν
                        ἀβύδῳ ἑκκαίδεκα ναῦς ἔλαθον, προειρημένης φυλακῆς τῷ φιλίῳ ἐπίπλῳ, ὅπως
                        αὐτῶν ἀνακῶς ἕξουσιν, ἢν ἐκπλέωσιν· τὰς δὲ μετὰ τοῦ μινδάρου ἅμα τῇ ἕῳ
                        κατιδόντες, τὴν δίωξιν εὐθὺς ποιουμένων οὐ φθάνουσι πάσαις, ἀλλ᾽ αἱ μὲν
                        πλείους ἐπὶ τῆς ἴμβρου καὶ λήμνου διέφυγον, τέσσαρες δὲ τῶν νεῶν αἱ ὕσταται
                        πλέουσαι καταλαμβάνονται παρὰ τὸν ἐλαιοῦντα. καὶ μίαν μὲν ἐποκείλασαν κατὰ
                        τὸ ἱερὸν τοῦ πρωτεσιλάου αὐτοῖς ἀνδράσι λαμβάνουσι, δύο δὲ ἑτέρας ἄνευ τῶν
                        ἀνδρῶν· τὴν δὲ μίαν πρὸς τῇ ἴμβρῳ κενὴν κατακαίουσιν. μετὰ δὲ τοῦτο ταῖς τε
                        ἐξ ἀβύδου ξυμμιγείσαις καὶ ταῖς ἄλλαις ξυμπάσαις ἓξ καὶ ὀγδοήκοντα
                        πολιορκήσαντες ἐλαιοῦντα ταύτην τὴν ἡμέραν, ὡς οὐ προσεχώρει, ἀπέπλευσαν ἐς
                        ἄβυδον.</p>
                </div>
                <div
                    n="103"
                    type="chapter">
                    <p>οἱ δ᾽ ἀθηναῖοι ψευσθέντες τῶν σκοπῶν καὶ οὐκ ἂν οἰόμενοι σφᾶς λαθεῖν τὸν
                        παράπλουν τῶν πολεμίων νεῶν, ἀλλὰ καθ᾽ ἡσυχίαν τειχομαχοῦντες, ὡς ᾔσθοντο,
                        εὐθὺς ἀπολιπόντες τὴν ἔρεσον κατὰ τάχος ἐβοήθουν ἐς τὸν ἑλλήσποντον· καὶ δύο
                        τε ναῦς τῶν πελοποννησίων αἱροῦσιν, αἳ πρὸς τὸ πέλαγος τότε θρασύτερον ἐν τῇ
                        διώξει ἀπάρασαι περιέπεσον αὐτοῖς, καὶ ἡμέρᾳ ὕστερον ἀφικόμενοι ὁρμίζονται
                        ἐς τὸν ἐλαιοῦντα καὶ τὰς ἐκ τῆς ἴμβρου ὅσαι κατέφυγον κομίζονται καὶ ἐς τὴν
                        ναυμαχίαν πέντε ἡμέρας παρεσκευάζοντο.</p>
                </div>
                <div
                    n="104"
                    type="chapter">
                    <p>μετὰ δὲ τοῦτο ἐναυμάχουν τρόπῳ τοιῷδε. οἱ ἀθηναῖοι παρέπλεον ἐπὶ κέρως
                        ταξάμενοι παρ᾽ αὐτὴν τὴν γῆν ἐπὶ τῆς σηστοῦ, οἱ δὲ πελοποννήσιοι αἰσθόμενοι
                        ἐκ τῆς ἀβύδου ἀντανῆγον καὶ αὐτοί. καὶ ὡς ἔγνωσαν ναυμαχήσοντες, παρέτειναν
                        τὸ κέρας οἱ μὲν ἀθηναῖοι παρὰ τὴν χερσόνησον, ἀρξάμενοι ἀπὸ ἰδάκου μέχρι
                        ἀρριανῶν, νῆες ἓξ καὶ ἑβδομήκοντα, οἱ δ᾽ αὖ πελοποννήσιοι ἀπὸ ἀβύδου μέχρι
                        δαρδάνου, νῆες ἓξ καὶ ὀγδοήκοντα. κέρας δὲ τοῖς μὲν πελοποννησίοις εἶχον τὸ
                        μὲν δεξιὸν συρακόσιοι, τὸ δ᾽ ἕτερον αὐτὸς μίνδαρος καὶ τῶν νεῶν αἱ ἄριστα
                        πλέουσαι, ἀθηναίοις δὲ τὸ μὲν ἀριστερὸν θράσυλος, ὁ δὲ θρασύβουλος τὸ
                        δεξιόν· οἱ δὲ ἄλλοι στρατηγοὶ ὡς ἕκαστοι διετάξαντο. ἐπειγομένων δὲ τῶν
                        πελοποννησίων πρότερόν τε ξυμμεῖξαι, καὶ κατὰ μὲν τὸ δεξιὸν τῶν ἀθηναίων
                        ὑπερσχόντες αὐτοὶ τῷ εὐωνύμῳ ἀποκλῇσαι τοῦ ἔξω αὐτοὺς ἔκπλου, εἰ δύναιντο,
                        κατὰ δὲ τὸ μέσον ἐξῶσαι πρὸς τὴν γῆν οὐχ ἑκὰς οὖσαν, οἱ ἀθηναῖοι γνόντες, ᾗ
                        μὲν ἐβούλοντο ἀποφάρξασθαι αὐτοὺς οἱ ἐναντίοι, ἀντεπεξῆγον καὶ περιεγίγνοντο
                        τῷ πλῷ, τὸ δ᾽ εὐώνυμον αὐτοῖς ὑπερεβεβλήκει ἤδη τὴν ἄκραν ἣ κυνὸς σῆμα
                        καλεῖται. τῷ δὲ μέσῳ, τοιούτου ξυμβαίνοντος, ἀσθενέσι καὶ διεσπασμέναις ταῖς
                        ναυσὶ καθίσταντο, ἄλλως τε καὶ ἐλάσσοσι χρώμενοι τὸ πλῆθος καὶ τοῦ χωρίου
                        τοῦ περὶ τὸ κυνὸς σῆμα ὀξεῖαν καὶ γωνιώδη τὴν περιβολὴν ἔχοντος, ὥστε τὰ ἐν
                        τῷ ἐπέκεινα αὐτοῦ γιγνόμενα μὴ κάτοπτα εἶναι.</p>
                </div>
                <div
                    n="105"
                    type="chapter">
                    <p>προσπεσόντες οὖν οἱ πελοποννήσιοι κατὰ τὸ μέσον ἐξέωσάν τε ἐς τὸ ξηρὸν τὰς
                        ναῦς τῶν ἀθηναίων καὶ ἐς τὴν γῆν ἐπεξέβησαν, τῷ ἔργῳ πολὺ περισχόντες.
                        ἀμῦναι δὲ τῷ μέσῳ οὔθ᾽ οἱ περὶ τὸν θρασύβουλον ἀπὸ τοῦ δεξιοῦ ὑπὸ πλήθους
                        τῶν ἐπικειμένων νεῶν ἐδύναντο οὔθ᾽ οἱ περὶ τὸν θράσυλον ἀπὸ τοῦ
                            εὐωνύμου<add>ἀφανές τε γὰρ ἦν διὰ τὴν ἄκραν τὸ κυνὸς σῆμα, καὶ ἅμα οἱ
                            συρακόσιοι καὶ οἱ ἄλλοι οὐκ ἐλάσσους ἐπιτεταγμένοι εἶργον αὐτούς</add>,
                        πρὶν οἱ πελοποννήσιοι διὰ τὸ κρατήσαντες ἀδεῶς ἄλλοι ἄλλην ναῦν διώκειν
                        ἤρξαντο μέρει τινὶ σφῶν ἀτακτότεροι γενέσθαι. γνόντες δὲ οἱ περὶ τὸν
                        θρασύβουλον τὰς ἐπὶ σφίσι ναῦς ἐπεχούσας παυσάμενοι τῆς ἐπεξαγωγῆς ἤδη τοῦ
                        κέρως καὶ ἐπαναστρέψαντες εὐθὺς ἠμύναντό τε καὶ τρέπουσι, καὶ τὰς κατὰ τὸ
                        νικῆσαν τῶν πελοποννησίων μέρος ὑπολαβόντες πεπλανημένας ἔκοπτόν τε καὶ ἐς
                        φόβον τὰς πλείους ἀμαχεὶ καθίστασαν. οἵ τε συρακόσιοι ἐτύγχανον καὶ αὐτοὶ
                        ἤδη τοῖς περὶ τὸν θράσυλον ἐνδεδωκότες καὶ μᾶλλον ἐς φυγὴν ὁρμήσαντες,
                        ἐπειδὴ καὶ τοὺς ἄλλους ἑώρων.</p>
                </div>
                <div
                    n="106"
                    type="chapter">
                    <p>γεγενημένης δὲ τῆς τροπῆς καὶ καταφυγόντων τῶν πελοποννησίων πρὸς τὸν μείδιον
                        μάλιστα ποταμὸν τὸ πρῶτον, ὕστερον δὲ ἐς ἄβυδον, ναῦς μὲν ὀλίγας ἔλαβον οἱ
                            ἀθηναῖοι<add>στενὸς γὰρ ὢν ὁ ἑλλήσποντος βραχείας τὰς ἀποφυγὰς τοῖς
                            ἐναντίοις παρεῖχε</add>, τὴν μέντοι νίκην ταύτην τῆς ναυμαχίας
                        ἐπικαιροτάτην δὴ ἔσχον. φοβούμενοι γὰρ τέως τὸ τῶν πελοποννησίων ναυτικὸν
                        διά τε τὰ κατὰ βραχὺ σφάλματα καὶ διὰ τὴν ἐν τῇ σικελίᾳ ξυμφοράν,
                        ἀπηλλάγησαν τοῦ σφᾶς τε αὐτοὺς καταμέμφεσθαι καὶ τοὺς πολεμίους ἔτι ἀξίους
                        του ἐς τὰ ναυτικὰ νομίζειν. ναῦς μέντοι τῶν ἐναντίων λαμβάνουσι χίας μὲν
                        ὀκτώ, κορινθίας δὲ πέντε, ἀμπρακιώτιδας δὲ δύο καὶ βοιωτίας δύο, λευκαδίων
                        δὲ καὶ λακεδαιμονίων καὶ συρακοσίων καὶ πελληνέων μίαν ἑκάστων· αὐτοὶ δὲ
                        πέντε καὶ δέκα ναῦς ἀπολλύασιν. στήσαντες δὲ τροπαῖον ἐπὶ τῇ ἄκρᾳ οὗ τὸ
                        κυνὸς σῆμα καὶ τὰ ναυάγια προσαγαγόμενοι καὶ νεκροὺς τοῖς ἐναντίοις
                        ὑποσπόνδους ἀποδόντες ἀπέστειλαν καὶ ἐς τὰς ἀθήνας τριήρη ἄγγελον τῆς νίκης.
                        οἱ δὲ ἀφικομένης τῆς νεὼς καὶ ἀνέλπιστον τὴν εὐτυχίαν ἀκούσαντες ἐπί τε ταῖς
                        περὶ τὴν εὔβοιαν ἄρτι ξυμφοραῖς καὶ κατὰ τὴν στάσιν γεγενημέναις πολὺ
                        ἐπερρώσθησαν καὶ ἐνόμισαν σφίσιν ἔτι δυνατὰ εἶναι τὰ πράγματα, ἢν προθύμως
                        ἀντιλαμβάνωνται, περιγενέσθαι.</p>
                </div>
                <div
                    n="107"
                    type="chapter">
                    <p>μετὰ δὲ τὴν ναυμαχίαν ἡμέρᾳ τετάρτῃ ὑπὸ σπουδῆς ἐπισκευάσαντες τὰς ναῦς οἱ ἐν
                        τῇ σηστῷ ἀθηναῖοι ἔπλεον ἐπὶ κύζικον ἀφεστηκυῖαν· καὶ κατιδόντες κατὰ
                        ἁρπάγιον καὶ πρίαπον τὰς ἀπὸ τοῦ βυζαντίου ὀκτὼ ναῦς ὁρμούσας, ἐπιπλεύσαντες
                        καὶ μάχῃ κρατήσαντες τοὺς ἐν τῇ γῇ ἔλαβον τὰς ναῦς. ἀφικόμενοι δὲ καὶ ἐπὶ
                        τὴν κύζικον ἀτείχιστον οὖσαν προσηγάγοντο πάλιν καὶ χρήματα ἀνέπραξαν.
                        ἔπλευσαν δὲ ἐν τούτῳ καὶ οἱ πελοποννήσιοι ἐκ τῆς ἀβύδου ἐπὶ τὸν ἐλαιοῦντα
                        καὶ τῶν σφετέρων νεῶν τῶν αἰχμαλώτων ὅσαι ἦσαν ὑγιεῖς ἐκομίσαντο<add>τὰς δὲ
                            ἄλλας ἐλαιούσιοι κατέκαυσαν</add>, καὶ ἐς τὴν εὔβοιαν ἀπέπεμψαν
                        ἱπποκράτη καὶ ἐπικλέα κομιοῦντας τὰς ἐκεῖθεν ναῦς.</p>
                </div>
                <div
                    n="108"
                    type="chapter">
                    <p>κατέπλευσε δὲ ὑπὸ τοὺς αὐτοὺς χρόνους τούτους καὶ ὁ ἀλκιβιάδης ταῖς τρισὶ καὶ
                        δέκα ναυσὶν ἀπὸ τῆς καύνου καὶ φασήλιδος ἐς τὴν σάμον, ἀγγέλλων ὅτι τάς τε
                        φοινίσσας ναῦς ἀποστρέψειε πελοποννησίοις ὥστε μὴ ἐλθεῖν καὶ τὸν τισσαφέρνην
                        ὅτι φίλον πεποιήκοι μᾶλλον ἀθηναίοις ἢ πρότερον. καὶ πληρώσας ναῦς ἐννέα
                        πρὸς αἷς εἶχεν ἁλικαρνασσέας τε πολλὰ χρήματα ἐξέπραξε καὶ κῶν ἐτείχισεν.
                        ταῦτα δὲ πράξας καὶ ἄρχοντα ἐν τῇ κῷ καταστήσας πρὸς τὸ μετόπωρον ἤδη ἐς τὴν
                        σάμον κατέπλευσεν.</p>
                    <p>καὶ ὁ τισσαφέρνης ἀπὸ τῆς ἀσπένδου, ὡς ἐπύθετο τὰς τῶν πελοποννησίων ναῦς ἐκ
                        τῆς μιλήτου ἐς τὸν ἑλλήσποντον πεπλευκυίας, ἀναζεύξας ἤλαυνεν ἐπὶ τῆς
                        ἰωνίας. ὄντων δὲ τῶν πελοποννησίων ἐν τῷ ἑλλησπόντῳ, ἀντάνδριοι<add>εἰσὶ δὲ
                            αἰολῆς</add>παρακομισάμενοι ἐκ τῆς ἀβύδου πεζῇ διὰ τῆς ἴδης τοῦ ὄρους
                        ὁπλίτας ἐσηγάγοντο ἐς τὴν πόλιν, ὑπὸ ἀρσάκου τοῦ πέρσου τισσαφέρνους ὑπάρχου
                        ἀδικούμενοι, ὅσπερ καὶ δηλίους τοὺς ἀτραμύττιον κατοικήσαντας ὅτε ὑπ᾽
                        ἀθηναίων δήλου καθάρσεως ἕνεκα ἀνέστησαν, ἔχθραν προσποιησάμενος ἄδηλον καὶ
                        ἐπαγγείλας στρατιὰν αὐτῶν τοῖς βελτίστοις, ἐξαγαγὼν ὡς ἐπὶ φιλίᾳ καὶ
                        ξυμμαχίᾳ, τηρήσας ἀριστοποιουμένους καὶ περιστήσας τοὺς ἑαυτοῦ κατηκόντισεν.
                        φοβούμενοι οὖν αὐτὸν διὰ τοῦτο τὸ ἔργον μήποτε καὶ περὶ σφᾶς τι παρανομήσῃ,
                        καὶ ἄλλα ἐπιβάλλοντος αὐτοῦ ἃ φέρειν οὐκ ἐδύναντο, ἐκβάλλουσι τοὺς φρουροὺς
                        αὐτοῦ ἐκ τῆς ἀκροπόλεως.</p>
                </div>
                <div
                    n="109"
                    type="chapter">
                    <p>ὁ δὲ τισσαφέρνης αἰσθόμενος καὶ τοῦτο τῶν πελοποννησίων τὸ ἔργον καὶ οὐ μόνον
                        τὸ ἐν τῇ μιλήτῳ καὶ κνίδῳ<add>καὶ ἐνταῦθα γὰρ αὐτοῦ ἐξεπεπτώκεσαν οἱ
                            φρουροί</add>, διαβεβλῆσθαί τε νομίσας αὐτοῖς σφόδρα καὶ δείσας μὴ καὶ
                        ἄλλο τι ἔτι βλάπτωσι, καὶ ἅμα ἀχθόμενος εἰ φαρνάβαζος ἐξ ἐλάσσονος χρόνου
                        καὶ δαπάνης δεξάμενος αὐτοὺς κατορθώσει τι μᾶλλον τῶν πρὸς τοὺς ἀθηναίους,
                        πορεύεσθαι διενοεῖτο πρὸς αὐτοὺς ἐπὶ τοῦ ἑλλησπόντου, ὅπως μέμψηταί τε τῶν
                        περὶ τὴν ἄντανδρον γεγενημένων καὶ τὰς διαβολὰς καὶ περὶ τῶν φοινισσῶν νεῶν
                        καὶ τῶν ἄλλων ὡς εὐπρεπέστατα ἀπολογήσηται. καὶ ἀφικόμενος πρῶτον ἐς ἔφεσον
                        θυσίαν ἐποιήσατο τῇ ἀρτέμιδι.<add>ὅταν ὁ μετὰ τοῦτο τὸ θέρος χειμὼν
                            τελευτήσῃ, ἓν καὶ εἰκοστὸν ἔτος πληροῦται.</add></p>
                </div>
            </div>
        </body>
    </text>
</TEI>
