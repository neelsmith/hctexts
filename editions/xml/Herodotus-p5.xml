<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI
   xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>The Histories</title>
            <author>Herodotus</author>
         </titleStmt>
         <publicationStmt>
            <p>Holy Cross ediion, based on initial Furman University/Stoa consortium edition dated
               Sept. 15, 2003</p>
         </publicationStmt>
         <sourceDesc>
            <p>Furman file created electronically and described as "a new edition collated against Ph.E.
               Legrand, ed., Hérodote. Histoires.  Les Belles Lettres" and C. Hude, ed., Herodoti Historiae,
               Oxford.</p>
         </sourceDesc>
      </fileDesc>
      <profileDesc>
         <langUsage>
            <language
               ident="grc">Greek</language>
            <language
               ident="en">English</language>
            <language
               ident="pers">Old Persian</language>
            <language
               ident="med">Median</language>
            <language
               ident="scy">Scythian</language>
            <language
               ident="eg">Ancient Egyptian</language>
            <language
               ident="phryg">Phrygian</language>
            <language
               ident="lib">Language of the ancient Libyans</language>
            <language
               ident="ar">Language of the ancient Arabians</language>
            <language
               ident="paeon">Language of the ancient Paeonians</language>
         </langUsage>
      </profileDesc>

   </teiHeader>
   <text>
      <body>
         <div
            n="1"
            type="book">
            <div
               n="preface"
               type="chapter">
               <p><seg
                     n="1">ἡροδότου ἁλικαρνησσέος ἱστορίης ἀπόδεξις ἥδε, ὡς μήτε τὰ γενόμενα ἐξ
                     ἀνθρώπων τῷ χρόνῳ ἐξίτηλα γένηται ,μήτε ἔργα μεγάλα τε καὶ θωμαστά, τὰ μὲν
                     ἕλλησι τὰ δὲ βαρβάροισι ἀποδεχθέντα, ἀκλεᾶ γένηται, τά τε ἄλλα καὶ δι᾽ ἣν
                     αἰτίην ἐπολέμησαν ἀλλήλοισι.</seg></p>
            </div>
            <div
               n="1"
               type="chapter">
               <p><seg
                     n="1">περσέων μέν νυν οἱ λόγιοι φοίνικας αἰτίους φασὶ γενέσθαι τῆς διαφορῆς·
                     τούτους γάρ, ἀπὸ τῆς ἐρυθρῆς καλεομένης θαλάσσης ἀπικομένους ἐπὶ τήνδε τὴν
                     θάλασσαν καὶ οἰκήσαντας τοῦτον τὸν χῶρον τὸν καὶ νῦν οἰκέουσι, αὐτίκα
                     ναυτιλίῃσι μακρῇσι ἐπιθέσθαι, ἀπαγινέοντας δὲ φορτία αἰγύπτιά τε καὶ ἀσσύρια τῇ
                     τε ἄλλῃ χώρῃ ἐσαπικνέεσθαι καὶ δὴ καὶ ἐς ἄργος·</seg><seg
                     n="2">τὸ δὲ ἄργος τοῦτον τὸν χρόνον προεῖχε ἅπασι τῶν ἐν τῇ νῦν ἑλλάδι
                     καλεομένῃ χώρῃ. ἀπικομένους δὲ τοὺς φοίνικας ἐς δὴ τὸ ἄργος τοῦτο διατίθεσθαι
                     τὸν φόρτον.</seg><seg
                     n="3">πέμπτῃ δὲ ἢ ἕκτῃ ἡμέρῃ ἀπ᾽ ἧς ἀπίκοντο, ἐξεμπολημένων σφι σχεδὸν πάντων,
                     ἐλθεῖν ἐπὶ τὴν θάλασσαν γυναῖκας ἄλλας τε πολλὰς καὶ δὴ καὶ τοῦ βασιλέος
                     θυγατέρα· τὸ δέ οἱ οὔνομα εἶναι, κατὰ τὠυτὸ τὸ καὶ ἕλληνες λέγουσι, ἰοῦν τὴν
                     ἰνάχου.</seg><seg
                     n="4">ταύτας στάσας κατὰ πρύμνην τῆς νεὸς ὠνέεσθαι τῶν φορτίων τῶν σφι ἦν θυμὸς
                     μάλιστα, καὶ τοὺς φοίνικας διακελευσαμένους ὁρμῆσαι ἐπ᾽ αὐτάς. τὰς μὲν δὴ
                     πλέονας τῶν γυναικῶν ἀποφυγεῖν, τὴν δὲ ἰοῦν σὺν ἄλλῃσι ἁρπασθῆναι· ἐσβαλομένους
                     δὲ ἐς τὴν νέα οἴχεσθαι ἀποπλέοντας ἐπ᾽ αἰγύπτου.</seg></p>
            </div>
            <div
               n="2"
               type="chapter">
               <p><seg
                     n="1">οὕτω μὲν ἰοῦν ἐς αἴγυπτον ἀπικέσθαι λέγουσι πέρσαι, οὐκ ὡς ἕλληνες, καὶ
                     τῶν ἀδικημάτων πρῶτον τοῦτο ἄρξαι· μετὰ δὲ ταῦτα ἑλλήνων τινάς οὐ γὰρ ἔχουσι
                     τοὔνομα ἀπηγήσασθαι φασὶ τῆς φοινίκης ἐς τύρον προσσχόντας ἁρπάσαι τοῦ βασιλέος
                     τὴν θυγατέρα εὐρώπην· εἴησαν δ᾽ ἂν οὗτοι κρῆτες. ταῦτα μὲν δὴ ἴσα πρὸς ἴσα σφι
                     γενέσθαι· μετὰ δὲ ταῦτα ἕλληνας αἰτίους τῆς δευτέρης ἀδικίης γενέσθαι.</seg><seg
                     n="2">καταπλώσαντας γὰρ μακρῇ νηῒ ἐς αἶάν τε τὴν κολχίδα καὶ ἐπὶ φᾶσιν ποταμόν,
                     ἐνθεῦτεν, διαπρηξαμένους καὶ τἆλλα τῶν εἵνεκεν ἀπίκατο, ἁρπάσαι τοῦ βασιλέος
                     τὴν θυγατέρα μηδείην.</seg><seg
                     n="3">πέμψαντα δὲ τὸν κόλχων βασιλέα ἐς τὴν ἑλλάδα κήρυκα αἰτέειν τε δίκας τῆς
                     ἁρπαγῆς καὶ ἀπαιτέειν τὴν θυγατέρα· τοὺς δὲ ὑποκρίνασθαι ὡς οὐδὲ ἐκεῖνοι ἰοῦς
                     τῆς ἀργείης ἔδοσάν σφι δίκας τῆς ἁρπαγῆς· οὐδὲ ὦν αὐτοὶ δώσειν
                  ἐκείνοισι.</seg></p>
            </div>
            <div
               n="3"
               type="chapter">
               <p><seg
                     n="1">δευτέρῃ δὲ λέγουσι γενεῇ μετὰ ταῦτα ἀλέξανδρον τὸν πριάμου ἀκηκοότα ταῦτα
                     ἐθελῆσαί οἱ ἐκ τῆς ἑλλάδος δι᾽ ἁρπαγῆς γενέσθαι γυναῖκα, ἐπιστάμενον πάντως ὅτι
                     οὐ δώσει δίκας· οὐδὲ γὰρ ἐκείνους διδόναι.</seg><seg
                     n="2">οὕτω δὴ ἁρπάσαντος αὐτοῦ ἑλένην, τοῖσι ἕλλησι δόξαι πρῶτον πέμψαντας
                     ἀγγέλους ἀπαιτέειν τε ἑλένην καὶ δίκας τῆς ἁρπαγῆς αἰτέειν. τοὺς δὲ
                     προϊσχομένων ταῦτα προφέρειν σφι μηδείης τὴν ἁρπαγήν, ὡς οὐ δόντες αὐτοὶ δίκας
                     οὐδὲ ἐκδόντες ἀπαιτεόντων βουλοίατό σφι παρ᾽ ἄλλων δίκας γίνεσθαι.</seg></p>
            </div>
            <div
               n="4"
               type="chapter">
               <p><seg
                     n="1">μέχρι μὲν ὦν τούτου ἁρπαγὰς μούνας εἶναι παρ᾽ ἀλλήλων, τὸ δὲ ἀπὸ τούτου
                     ἕλληνας δὴ μεγάλως αἰτίους γενέσθαι· προτέρους γὰρ ἄρξαι στρατεύεσθαι ἐς τὴν
                     ἀσίην ἢ σφέας ἐς τὴν εὐρώπην.</seg><seg
                     n="2">τὸ μέν νυν ἁρπάζειν γυναῖκας ἀνδρῶν ἀδίκων νομίζειν ἔργον εἶναι, τὸ δὲ
                     ἁρπασθεισέων σπουδὴν ποιήσασθαι τιμωρέειν ἀνοήτων, τὸ δὲ μηδεμίαν ὤρην ἔχειν
                     ἁρπασθεισέων σωφρόνων· δῆλα γὰρ δὴ ὅτι, εἰ μὴ αὐταὶ ἐβούλοντο, οὐκ ἂν
                     ἡρπάζοντο.</seg><seg
                     n="3">σφέας μὲν δὴ τοὺς ἐκ τῆς ἀσίης λέγουσι πέρσαι ἁρπαζομένων τῶν γυναικῶν
                     λόγον οὐδένα ποιήσασθαι, ἕλληνας δὲ λακεδαιμονίης εἵνεκεν γυναικὸς στόλον μέγαν
                     συναγεῖραι καὶ ἔπειτα ἐλθόντας ἐς τὴν ἀσίην τὴν πριάμου δύναμιν κατελεῖν.</seg><seg
                     n="4">ἀπὸ τούτου αἰεὶ ἡγήσασθαι τὸ ἑλληνικὸν σφίσι εἶναι πολέμιον. τὴν γὰρ
                     ἀσίην καὶ τὰ ἐνοικέοντα ἔθνεα βάρβαρα οἰκηιοῦνται οἱ πέρσαι, τὴν δὲ εὐρώπην καὶ
                     τὸ ἑλληνικὸν ἥγηνται κεχωρίσθαι.</seg></p>
            </div>
            <div
               n="5"
               type="chapter">
               <p><seg
                     n="1">οὕτω μὲν πέρσαι λέγουσι γενέσθαι, καὶ διὰ τὴν ἰλίου ἅλωσιν εὑρίσκουσι
                     σφίσι ἐοῦσαν τὴν ἀρχὴν τῆς ἔχθρης τῆς ἐς τοὺς ἕλληνας.</seg><seg
                     n="2">περὶ δὲ τῆς ἰοῦς οὐκ ὁμολογέουσι πέρσῃσι οὕτω φοίνικες· οὐ γὰρ ἁρπαγῇ
                     σφέας χρησαμένους λέγουσι ἀγαγεῖν αὐτὴν ἐς αἴγυπτον, ἀλλ᾽ ὡς ἐν τῷ ἄργεϊ
                     ἐμίσγετο τῷ ναυκλήρῳ τῆς νεός· ἐπεὶ δὲ ἔμαθε ἔγκυος ἐοῦσα, αἰδεομένη τοὺς
                     τοκέας, οὕτω δὴ ἐθελοντὴν αὐτὴν τοῖσι φοίνιξι συνεκπλῶσαι, ὡς ἂν μὴ κατάδηλος
                     γένηται.</seg></p>
               <p><seg
                     n="3">ταῦτα μέν νυν πέρσαι τε καὶ φοίνικες λέγουσι. ἐγὼ δὲ περὶ μὲν τούτων οὐκ
                     ἔρχομαι ἐρέων ὡς οὕτως ἢ ἄλλως κως ταῦτα ἐγένετο, τὸν δὲ οἶδα αὐτὸς πρῶτον
                     ὑπάρξαντα ἀδίκων ἔργων ἐς τοὺς ἕλληνας, τοῦτον σημήνας προβήσομαι ἐς τὸ πρόσω
                     τοῦ λόγου, ὁμοίως μικρὰ καὶ μεγάλα ἄστεα ἀνθρώπων ἐπεξιών.</seg><seg
                     n="4">τὰ γὰρ τὸ πάλαι μεγάλα ἦν, τὰ πολλὰ αὐτῶν σμικρὰ γέγονε· τὰ δὲ ἐπ᾽ ἐμέο
                     ἦν μεγάλα, πρότερον ἦν σμικρά. τὴν ἀνθρωπηίην ὦν ἐπιστάμενος εὐδαιμονίην οὐδαμὰ
                     ἐν τὠυτῷ μένουσαν, ἐπιμνήσομαι ἀμφοτέρων ὁμοίως.</seg></p>
            </div>
            <div
               n="6"
               type="chapter">
               <p><seg
                     n="1">κροῖσος ἦν λυδὸς μὲν γένος, παῖς δὲ ἀλυάττεω, τύραννος δὲ ἐθνέων τῶν
                     ἐντὸς ἅλυος ποταμοῦ, ὃς ῥέων ἀπὸ μεσαμβρίης μεταξὺ συρίων τε καὶ παφλαγόνων
                     ἐξιεῖ πρὸς βορέην ἄνεμον ἐς τὸν εὔξεινον καλεόμενον πόντον.</seg><seg
                     n="2">οὗτος ὁ κροῖσος βαρβάρων πρῶτος τῶν ἡμεῖς ἴδμεν τοὺς μὲν κατεστρέψατο
                     ἑλλήνων ἐς φόρου ἀπαγωγήν, τοὺς δὲ φίλους προσεποιήσατο. κατεστρέψατο μὲν ἴωνάς
                     τε καὶ αἰολέας καὶ δωριέας τοὺς ἐν τῇ ἀσίῃ, φίλους δὲ προσεποιήσατο
                     λακεδαιμονίους.</seg><seg
                     n="3">πρὸ δὲ τῆς κροίσου ἀρχῆς πάντες ἕλληνες ἦσαν ἐλεύθεροι. τὸ γὰρ κιμμερίων
                     στράτευμα τὸ ἐπὶ τὴν ἰωνίην ἀπικόμενον, κροίσου ἐὸν πρεσβύτερον, οὐ καταστροφὴ
                     ἐγένετο τῶν πολίων, ἀλλ᾽ ἐξ ἐπιδρομῆς ἁρπαγή.</seg></p>
            </div>
            <div
               n="7"
               type="chapter">
               <p><seg
                     n="1">ἡ δὲ ἡγεμονίη οὕτω περιῆλθε, ἐοῦσα ἡρακλειδέων, ἐς τὸ γένος τὸ κροίσου,
                     καλεομένους δὲ μερμνάδας.</seg><seg
                     n="2">ἦν κανδαύλης, τὸν οἱ ἕλληνες μυρσίλον ὀνομάζουσι, τύραννος σαρδίων,
                     ἀπόγονος δὲ ἀλκαίου τοῦ<persName>ἡρακλέος</persName>. ἄγρων μὲν γὰρ ὁ νίνου τοῦ
                     βήλου τοῦ ἀλκαίου πρῶτος ἡρακλειδέων βασιλεὺς ἐγένετο σαρδίων, κανδαύλης δὲ ὁ
                     μύρσου ὕστατος.</seg><seg
                     n="3">οἱ δὲ πρότερον ἄγρωνος βασιλεύσαντες ταύτης τῆς χώρης ἦσαν ἀπόγονοι λυδοῦ
                     τοῦ ἄτυος, ἀπ᾽ ὅτεο ὁ δῆμος λύδιος ἐκλήθη ὁ πᾶς οὗτος, πρότερον μηίων
                     καλεόμενος.</seg><seg
                     n="4">παρὰ τούτων ἡρακλεῖδαι ἐπιτραφθέντες ἔσχον τὴν ἀρχὴν ἐκ θεοπροπίου, ἐκ
                     δούλης τε τῆς ἰαρδάνου γεγονότες καὶ<persName>ἡρακλέος</persName>, ἄρξαντες μὲν
                     ἐπὶ δύο τε καὶ εἴκοσι γενεὰς ἀνδρῶν, ἔτεα πέντε τε καὶ πεντακόσια, παῖς παρὰ
                     πατρὸς ἐκδεκόμενος τὴν ἀρχήν, μέχρι κανδαύλεω τοῦ μύρσου.</seg></p>
            </div>
            <div
               n="8"
               type="chapter">
               <p><seg
                     n="1">οὗτος δὴ ὦν ὁ κανδαύλης ἠράσθη τῆς ἑωυτοῦ γυναικός, ἐρασθεὶς δὲ ἐνόμιζέ
                     οἱ εἶναι γυναῖκα πολλὸν πασέων καλλίστην. ὥστε δὲ ταῦτα νομίζων, ἦν γάρ οἱ τῶν
                     αἰχμοφόρων γύγης ὁ δασκύλου ἀρεσκόμενος μάλιστα, τούτῳ τῷ γύγῃ καὶ τὰ
                     σπουδαιέστερα τῶν πρηγμάτων ὑπερετίθετο ὁ κανδαύλης καὶ δὴ καὶ τὸ εἶδος τῆς
                     γυναικὸς ὑπερεπαινέων.</seg><seg
                     n="2">χρόνου δὲ οὐ πολλοῦ διελθόντος, χρῆν γὰρ κανδαύλῃ γενέσθαι κακῶς, ἔλεγε
                     πρὸς τὸν γύγην τοιάδε·<q
                        n="1"
                        who="#Candaules">γύγη, οὐ γάρ σε δοκέω πείθεσθαί μοι λέγοντι περὶ τοῦ εἴδεος
                        τῆς γυναικός ὦτα γὰρ τυγχάνει ἀνθρώποισι ἐόντα ἀπιστότερα ὀφθαλμῶν , ποίεε
                        ὅκως ἐκείνην θεήσεαι γυμνήν.</q>ὁ δὲ μέγα ἀμβώσας εἶπε·</seg><seg
                     n="3"><q
                        n="2"
                        who="#Gyges">δέσποτα, τίνα λέγεις λόγον οὐκ ὑγιέα, κελεύων με δέσποιναν τὴν
                        ἐμὴν θεήσασθαι γυμνήν; ἅμα δὲ κιθῶνι ἐκδυομένῳ συνεκδύεται καὶ τὴν αἰδῶ
                        γυνή.</q></seg><seg
                     n="4"><q
                        n="2">πάλαι δὲ τὰ καλὰ ἀνθρώποισι ἐξεύρηται, ἐκ τῶν μανθάνειν δεῖ· ἐν τοῖσι
                        ἓν τόδε ἐστί, σκοπέειν τινὰ τὰ ἑωυτοῦ. ἐγὼ δὲ πείθομαι ἐκείνην εἶναι πασέων
                        γυναικῶν καλλίστην, καί σεο δέομαι μὴ δέεσθαι ἀνόμων.</q></seg></p>
            </div>
            <div
               n="9"
               type="chapter">
               <p><seg
                     n="1">ὁ μὲν δὴ λέγων τοιαῦτα ἀπεμάχετο, ἀρρωδέων μή τί οἱ ἐξ αὐτῶν γένηται
                     κακόν. ὁ δ᾽ ἀμείβετο τοῖσδε·<q
                        n="3"
                        who="#Candaules">θάρσεε, γύγη, καὶ μὴ φοβέο μήτε ἐμέ, ὥς σεο πειρώμενος λέγω
                        λόγον τόνδε, μήτε γυναῖκα τὴν ἐμήν, μή τί τοι ἐξ αὐτῆς γένηται βλάβος· ἀρχὴν
                        γὰρ ἐγὼ μηχανήσομαι οὕτω ὥστε μηδὲ μαθεῖν μιν ὀφθεῖσαν ὑπὸ σέο.</q></seg><seg
                     n="2"><q
                        n="3">ἐγὼ γάρ σε ἐς τὸ οἴκημα ἐν τῷ κοιμώμεθα ὄπισθε τῆς ἀνοιγομένης θύρης
                        στήσω· μετὰ δ᾽ ἐμὲ ἐσελθόντα αὐτίκα παρέσται καὶ ἡ γυνὴ ἡ ἐμὴ ἐς κοῖτον.
                        κεῖται δὲ ἀγχοῦ τῆς ἐσόδου θρόνος· ἐπὶ τοῦτον τῶν ἱματίων κατὰ ἓν ἕκαστον
                        ἐκδύνουσα θήσει καὶ κατ᾽ ἡσυχίην πολλὴν παρέξει τοι θεήσασθαι.</q></seg><seg
                     n="3"><q
                        n="3">ἐπεὰν δὲ ἀπὸ τοῦ θρόνου στείχῃ ἐπὶ τὴν εὐνὴν κατὰ νώτου τε αὐτῆς γένῃ,
                        σοὶ μελέτω τὸ ἐνθεῦτεν ὅκως μή σε ὄψεται ἰόντα διὰ θυρέων.</q></seg></p>
            </div>
            <div
               n="10"
               type="chapter">
               <p><seg
                     n="1">ὁ μὲν δή, ὡς οὐκ ἐδύνατο διαφυγεῖν, ἦν ἕτοιμος· ὁ δὲ κανδαύλης, ἐπεὶ
                     ἐδόκεε ὥρη τῆς κοίτης εἶναι, ἤγαγε τὸν γύγην ἐς τὸ οἴκημα, καὶ μετὰ ταῦτα
                     αὐτίκα παρῆν καὶ ἡ γυνή· ἐσελθοῦσαν δὲ καὶ τιθεῖσαν τὰ εἵματα ἐθηεῖτο ὁ
                     γύγης.</seg><seg
                     n="2">ὡς δὲ κατὰ νώτου ἐγένετο ἰούσης τῆς γυναικὸς ἐς τὴν κοίτην, ὑπεκδὺς
                     ἐχώρεε ἔξω. καὶ ἡ γυνὴ ἐπορᾷ μιν ἐξιόντα. μαθοῦσα δὲ τὸ ποιηθὲν ἐκ τοῦ ἀνδρὸς
                     οὔτε ἀνέβωσε αἰσχυνθεῖσα οὔτε ἔδοξε μαθεῖν, ἐν νόῳ ἔχουσα τείσεσθαι τὸν
                     κανδαύλην·</seg><seg
                     n="3">παρὰ γὰρ τοῖσι λυδοῖσι, σχεδὸν δὲ καὶ παρὰ τοῖσι ἄλλοισι βαρβάροισι, καὶ
                     ἄνδρα ὀφθῆναι γυμνὸν ἐς αἰσχύνην μεγάλην φέρει.</seg></p>
            </div>
            <div
               n="11"
               type="chapter">
               <p><seg
                     n="1">τότε μὲν δὴ οὕτως οὐδὲν δηλώσασα ἡσυχίην εἶχε· ὡς δὲ ἡμέρη τάχιστα
                     ἐγεγόνεε, τῶν οἰκετέων τοὺς μάλιστα ὥρα πιστοὺς ἐόντας ἑωυτῇ ἑτοίμους
                     ποιησαμένη, ἐκάλεε τὸν γύγην. ὁ δὲ οὐδὲν δοκέων αὐτὴν τῶν πρηχθέντων ἐπίστασθαι
                     ἦλθε καλεόμενος· ἐώθεε γὰρ καὶ πρόσθε, ὅκως ἡ βασίλεια καλέοι, φοιτᾶν.</seg><seg
                     n="2">ὡς δὲ ὁ γύγης ἀπίκετο, ἔλεγε ἡ γυνὴ τάδε·<q
                        n="4"
                        who="#Wife-Candaules">νῦν τοι δυῶν ὁδῶν παρεουσέων, γύγη, δίδωμι αἵρεσιν,
                        ὁκοτέρην βούλεαι τραπέσθαι· ἢ γὰρ κανδαύλην ἀποκτείνας ἐμέ τε καὶ τὴν
                        βασιληίην ἔχε τὴν λυδῶν, ἢ αὐτόν σε αὐτίκα οὕτω ἀποθνῄσκειν δεῖ, ὡς ἂν μὴ
                        πάντα πειθόμενος κανδαύλῃ τοῦ λοιποῦ ἴδῃς τὰ μή σε δεῖ.</q></seg><seg
                     n="3"><q
                        n="4">ἀλλ᾽ ἤτοι κεῖνόν γε τὸν ταῦτα βουλεύσαντα δεῖ ἀπόλλυσθαι ἢ σὲ τὸν ἐμὲ
                        γυμνὴν θεησάμενον καὶ ποιήσαντα οὐ νομιζόμενα.</q>ὁ δὲ γύγης τέως μὲν
                     ἀπεθώμαζε τὰ λεγόμενα, μετὰ δὲ ἱκέτευε μή μιν ἀναγκαίῃ ἐνδέειν διακρῖναι
                     τοιαύτην αἵρεσιν.</seg><seg
                     n="4">οὐκ ὦν δὴ ἔπειθε, ἀλλ᾽ ὥρα ἀναγκαίην ἀληθέως προκειμένην ἢ τὸν δεσπότην
                     ἀπολλύναι ἢ αὐτὸν ὑπ᾽ ἄλλων ἀπόλλυσθαι· αἱρέεται αὐτὸς περιεῖναι. ἐπειρώτα δὴ
                     λέγων τάδε·<q
                        n="5"
                        who="#Gyges">ἐπεί με ἀναγκάζεις δεσπότην τὸν ἐμὸν κτείνειν οὐκ ἐθέλοντα,
                        φέρε ἀκούσω, τέῳ καὶ τρόπῳ ἐπιχειρήσομεν αὐτῷ.</q></seg><seg
                     n="5">ἡ δὲ ὑπολαβοῦσα ἔφη·<q
                        n="6"
                        who="#Wife-Candaules">ἐκ τοῦ αὐτοῦ μὲν χωρίου ἡ ὁρμὴ ἔσται ὅθεν περ καὶ
                        ἐκεῖνος ἐμὲ ἐπεδέξατο γυμνήν, ὑπνωμένῳ δὲ ἡ ἐπιχείρησις ἔσται.</q></seg></p>
            </div>
            <div
               n="12"
               type="chapter">
               <p><seg
                     n="1">ὡς δὲ ἤρτυσαν τὴν ἐπιβουλήν, νυκτὸς γενομένης οὐ γὰρ ἐμετίετο ὁ γύγης,
                     οὐδέ οἱ ἦν ἀπαλλαγὴ οὐδεμία, ἀλλ᾽ ἔδεε ἢ αὐτὸν ἀπολωλέναι ἢ κανδαύλην εἵπετο ἐς
                     τὸν θάλαμον τῇ γυναικί. καί μιν ἐκείνη ἐγχειρίδιον δοῦσα κατακρύπτει ὑπὸ τὴν
                     αὐτὴν θύρην.</seg><seg
                     n="2">καὶ μετὰ ταῦτα ἀναπαυομένου κανδαύλεω ὑπεκδύς τε καὶ ἀποκτείνας αὐτὸν
                     ἔσχε καὶ τὴν γυναῖκα καὶ τὴν βασιληίην γύγης· τοῦ καὶ ἀρχίλοχος ὁ πάριος, κατὰ
                     τὸν αὐτὸν χρόνον γενόμενος, ἐν ἰάμβῳ τριμέτρῳ ἐπεμνήσθη.</seg></p>
            </div>
            <div
               n="13"
               type="chapter">
               <p><seg
                     n="1">ἔσχε δὲ τὴν βασιληίην καὶ ἐκρατύνθη ἐκ τοῦ ἐν δελφοῖσι χρηστηρίου. ὡς γὰρ
                     δὴ οἱ λυδοὶ δεινὸν ἐποιεῦντο τὸ κανδαύλεω πάθος καὶ ἐν ὅπλοισι ἦσαν, συνέβησαν
                     ἐς τὠυτὸ οἵ τε τοῦ γύγεω στασιῶται καὶ οἱ λοιποὶ λυδοί, ἢν μὲν δὴ τὸ χρηστήριον
                     ἀνέλῃ μιν βασιλέα εἶναι λυδῶν, τὸν δὲ βασιλεύειν, ἢν δὲ μή, ἀποδοῦναι ὀπίσω ἐς
                     ἡρακλείδας τὴν ἀρχήν.</seg><seg
                     n="2">ἀνεῖλέ τε δὴ τὸ χρηστήριον καὶ ἐβασίλευσε οὕτω γύγης. τοσόνδε μέντοι εἶπε
                     ἡ πυθίη, ὡς ἡρακλείδῃσι τίσις ἥξει ἐς τὸν πέμπτον ἀπόγονον γύγεω. τούτου τοῦ
                     ἔπεος λυδοί τε καὶ οἱ βασιλέες αὐτῶν λόγον οὐδένα ἐποιεῦντο, πρὶν δὴ
                     ἐπετελέσθη.</seg></p>
            </div>
            <div
               n="14"
               type="chapter">
               <p><seg
                     n="1">τὴν μὲν δὴ τυραννίδα οὕτω ἔσχον οἱ μερμνάδαι τοὺς ἡρακλείδας ἀπελόμενοι,
                     γύγης δὲ τυραννεύσας ἀπέπεμψε ἀναθήματα ἐς δελφοὺς οὐκ ὀλίγα, ἀλλ᾽ ὅσα μὲν
                     ἀργύρου ἀναθήματα, ἔστι οἱ πλεῖστα ἐν δελφοῖσι, πάρεξ δὲ τοῦ ἀργύρου χρυσὸν
                     ἄπλετον ἀνέθηκε ἄλλον τε καὶ τοῦ μάλιστα μνήμην ἄξιον ἔχειν ἐστί, κρητῆρές οἱ
                     ἀριθμὸν ἓξ χρύσεοι ἀνακέαται.</seg><seg
                     n="2">ἑστᾶσι δὲ οὗτοι ἐν τῷ κορινθίων θησαυρῷ σταθμὸν ἔχοντες τριήκοντα
                     τάλαντα· ἀληθέϊ δὲ λόγῳ χρεωμένῳ οὐ κορινθίων τοῦ δημοσίου ἐστὶ ὁ θησαυρός,
                     ἀλλὰ κυψέλου τοῦ ἠετίωνος. οὗτος δὲ ὁ γύγης πρῶτος βαρβάρων τῶν ἡμεῖς ἴδμεν ἐς
                     δελφοὺς ἀνέθηκε ἀναθήματα μετὰ μίδην τὸν γορδίεω, φρυγίης βασιλέα.</seg><seg
                     n="3">ἀνέθηκε γὰρ δὴ καὶ μίδης τὸν βασιλήιον θρόνον ἐς τὸν προκατίζων ἐδίκαζε,
                     ἐόντα ἀξιοθέητον· κεῖται δὲ ὁ θρόνος οὗτος ἔνθα περ οἱ τοῦ γύγεω κρητῆρες. ὁ δὲ
                     χρυσὸς οὗτος καὶ ὁ ἄργυρος, τὸν ὁ γύγης ἀνέθηκε, ὑπὸ δελφῶν καλέεται γυγάδας
                     ἐπὶ τοῦ ἀναθέντος ἐπωνυμίην.</seg></p>
               <p><seg
                     n="4">ἐσέβαλε μέν νυν στρατιὴν καὶ οὗτος, ἐπείτε ἦρξε, ἔς τε μίλητον καὶ ἐς
                     σμύρνην, καὶ κολοφῶνος τὸ ἄστυ εἷλε. ἀλλ᾽ οὐδὲν γὰρ μέγα ἀπ᾽ αὐτοῦ ἄλλο ἔργον
                     ἐγένετο βασιλεύσαντος δυῶν δέοντα τεσσεράκοντα ἔτεα, τοῦτον μὲν παρήσομεν
                     τοσαῦτα ἐπιμνησθέντες,</seg></p>
            </div>
            <div
               n="15"
               type="chapter">
               <p><seg
                     n="1">ἄρδυος δὲ τοῦ γύγεω μετὰ γύγην βασιλεύσαντος μνήμην ποιήσομαι. οὗτος δὲ
                     πριηνέας τε εἷλε ἐς μίλητόν τε ἐσέβαλε· ἐπὶ τούτου τε τυραννεύοντος σαρδίων
                     κιμμέριοι ἐξ ἠθέων ὑπὸ σκυθέων τῶν νομάδων ἐξαναστάντες ἀπίκοντο ἐς τὴν ἀσίην
                     καὶ σάρδις πλὴν τῆς ἀκροπόλιος εἷλον.</seg></p>
            </div>
            <div
               n="16"
               type="chapter">
               <p><seg
                     n="1">ἄρδυος δὲ βασιλεύσαντος ἑνὸς δέοντα πεντήκοντα ἔτεα ἐξεδέξατο σαδυάττης ὁ
                     ἄρδυος, καὶ ἐβασίλευσε ἔτεα δυώδεκα, σαδυάττεω δὲ ἀλυάττης.</seg><seg
                     n="2">οὗτος δὲ κυαξάρῃ τε τῷ δηιόκεω ἀπογόνῳ ἐπολέμησε καὶ μήδοισι, κιμμερίους
                     τε ἐκ τῆς ἀσίης ἐξήλασε, σμύρνην τε τὴν ἀπὸ κολοφῶνος κτισθεῖσαν εἷλε, ἐς
                     κλαζομενάς τε ἐσέβαλε. ἀπὸ μέν νυν τούτων οὐκ ὡς ἤθελε ἀπήλλαξε, ἀλλὰ
                     προσπταίσας μεγάλως. ἄλλα δὲ ἔργα ἀπεδέξατο ἐὼν ἐν τῇ ἀρχῇ ἀξιαπηγητότατα
                     τάδε·</seg></p>
            </div>
            <div
               n="17"
               type="chapter">
               <p><seg
                     n="1">ἐπολέμησε μιλησίοισι, παραδεξάμενος τὸν πόλεμον παρὰ τοῦ πατρός.
                     ἐπελαύνων γὰρ ἐπολιόρκεε τὴν μίλητον τρόπῳ τοιῷδε. ὅκως μὲν εἴη ἐν τῇ γῇ καρπὸς
                     ἁδρός, τηνικαῦτα ἐσέβαλλε τὴν στρατιήν· ἐστρατεύετο δὲ ὑπὸ συρίγγων τε καὶ
                     πηκτίδων καὶ αὐλοῦ γυναικηίου τε καὶ ἀνδρηίου.</seg><seg
                     n="2">ὡς δὲ ἐς τὴν μιλησίην ἀπίκοιτο, οἰκήματα μὲν τὰ ἐπὶ τῶν ἀγρῶν οὔτε
                     κατέβαλλε οὔτε ἐνεπίμπρη οὔτε θύρας ἀπέσπα, ἔα δὲ κατὰ χώρην ἑστάναι· ὁ δὲ τά
                     τε δένδρεα καὶ τὸν καρπὸν τὸν ἐν τῇ γῇ ὅκως διαφθείρειε, ἀπαλλάσσετο
                     ὀπίσω.</seg><seg
                     n="3">τῆς γὰρ θαλάσσης οἱ μιλήσιοι ἐπεκράτεον, ὥστε ἐπέδρης μὴ εἶναι ἔργον τῇ
                     στρατιῇ. τὰς δὲ οἰκίας οὐ κατέβαλλε ὁ λυδὸς τῶνδε εἵνεκα, ὅκως ἔχοιεν ἐνθεῦτεν
                     ὁρμώμενοι τὴν γῆν σπείρειν τε καὶ ἐργάζεσθαι οἱ μιλήσιοι, αὐτὸς δὲ ἐκείνων
                     ἐργαζομένων ἔχοι τι καὶ σίνεσθαι ἐσβάλλων.</seg></p>
            </div>
            <div
               n="18"
               type="chapter">
               <p><seg
                     n="1">ταῦτα ποιέων ἐπολέμεε ἔτεα ἕνδεκα, ἐν τοῖσι τρώματα μεγάλα διφάσια
                     μιλησίων ἐγένετο ἔν τε λιμενηίῳ χώρης τῆς σφετέρης μαχεσαμένων καὶ ἐν μαιάνδρου
                     πεδίῳ.</seg><seg
                     n="2">τὰ μέν νυν ἓξ ἔτεα τῶν ἕνδεκα σαδυάττης ὁ ἄρδυος ἔτι λυδῶν ἦρχε ὁ καὶ
                     ἐσβάλλων τηνικαῦτα ἐς τὴν μιλησίην τὴν στρατιήν· σαδυάττης οὗτος γὰρ καὶ ὁ τὸν
                     πόλεμον ἦν συνάψας· τὰ δὲ πέντε τῶν ἐτέων τὰ ἑπόμενα τοῖσι ἓξ ἀλυάττης ὁ
                     σαδυάττεω ἐπολέμεε, ὃς παραδεξάμενος, ὡς καὶ πρότερόν μοι δεδήλωται, παρὰ τοῦ
                     πατρὸς τὸν πόλεμον προσεῖχε ἐντεταμένως.</seg><seg
                     n="3">τοῖσι δὲ μιλησίοισι οὐδαμοὶ ἰώνων τὸν πόλεμον τοῦτον συνεπελάφρυνον ὅτι
                     μὴ χῖοι μοῦνοι· οὗτοι δὲ τὸ ὅμοιον ἀνταποδιδόντες ἐτιμώρεον· καὶ γὰρ δὴ
                     πρότερον οἱ μιλήσιοι τοῖσι χίοισι τὸν πρὸς ἐρυθραίους πόλεμον
                     συνδιήνεικαν.</seg></p>
            </div>
            <div
               n="19"
               type="chapter">
               <p><seg
                     n="1">τῷ δὲ δυωδεκάτῳ ἔτεϊ ληίου ἐμπιπραμένου ὑπὸ τῆς στρατιῆς συνηνείχθη τι
                     τοιόνδε γενέσθαι πρῆγμα· ὡς ἅφθη τάχιστα τὸ λήιον, ἀνέμῳ βιώμενον ἅψατο νηοῦ
                     ἀθηναίης ἐπίκλησιν ἀσσησίης, ἁφθεὶς δὲ ὁ νηὸς κατεκαύθη.</seg><seg
                     n="2">καὶ τὸ παραυτίκα μὲν λόγος οὐδεὶς ἐγένετο, μετὰ δὲ τῆς στρατιῆς
                     ἀπικομένης ἐς σάρδις ἐνόσησε ὁ ἀλυάττης. μακροτέρης δέ οἱ γινομένης τῆς νούσου,
                     πέμπει ἐς δελφοὺς θεοπρόπους, εἴτε δὴ συμβουλεύσαντός τεο, εἴτε καὶ αὐτῷ ἔδοξε
                     πέμψαντα τὸν θεὸν ἐπειρέσθαι περὶ τῆς νούσου.</seg><seg
                     n="3">τοῖσι δὲ ἡ πυθίη ἀπικομένοισι ἐς δελφοὺς οὐκ ἔφη χρήσειν, πρὶν ἢ τὸν νηὸν
                     τῆς ἀθηναίης ἀνορθώσωσι, τὸν ἐνέπρησαν χώρης τῆς μιλησίης ἐν ἀσσησῷ.</seg></p>
            </div>
            <div
               n="20"
               type="chapter">
               <p><seg
                     n="1">δελφῶν οἶδα ἐγὼ οὕτω ἀκούσας γενέσθαι· μιλήσιοι δὲ τάδε προστιθεῖσι
                     τούτοισι, περίανδρον τὸν κυψέλου ἐόντα θρασυβούλῳ τῷ τότε μιλήτου τυραννεύοντι
                     ξεῖνον ἐς τὰ μάλιστα, πυθόμενον τὸ χρηστήριον τὸ τῷ ἀλυάττῃ γενόμενον, πέμψαντα
                     ἄγγελον κατειπεῖν, ὅκως ἄν τι προειδὼς πρὸς τὸ παρεὸν βουλεύηται. μιλήσιοι μέν
                     νυν οὕτω λέγουσι γενέσθαι.</seg></p>
            </div>
            <div
               n="21"
               type="chapter">
               <p><seg
                     n="">ἀλυάττης δέ, ὥς οἱ ταῦτα ἐξηγγέλθη, αὐτίκα ἔπεμπε κήρυκα ἐς μίλητον
                     βουλόμενος σπονδὰς ποιήσασθαι θρασυβούλῳ τε καὶ μιλησίοισι χρόνον ὅσον ἂν τὸν
                     νηὸν οἰκοδομέῃ. ὁ μὲν δὴ ἀπόστολος ἐς τὴν μίλητον ἦν, θρασύβουλος δὲ σαφέως
                     προπεπυσμένος πάντα λόγον καὶ εἰδὼς τὰ ἀλυάττης μέλλοι ποιήσειν, μηχανᾶται
                     τοιάδε·</seg><seg
                     n="2">ὅσος ἦν ἐν τῷ ἄστεϊ σῖτος καὶ ἑωυτοῦ καὶ ἰδιωτικός, τοῦτον πάντα
                     συγκομίσας ἐς τὴν ἀγορὴν προεῖπε μιλησίοισι, ἐπεὰν αὐτὸς σημήνῃ, τότε πίνειν τε
                     πάντας καὶ κώμῳ χρᾶσθαι ἐς ἀλλήλους.</seg></p>
            </div>
            <div
               n="22"
               type="chapter">
               <p><seg
                     n="1">ταῦτα δὲ ἐποίεέ τε καὶ προηγόρευε θρασύβουλος τῶνδε εἵνεκεν, ὅκως ἂν δὴ ὁ
                     κῆρυξ ὁ σαρδιηνὸς ἰδών τε σωρὸν μέγαν σίτου κεχυμένον καὶ τοὺς ἀνθρώπους ἐν
                     εὐπαθείῃσι ἐόντας ἀγγείλῃ ἀλυάττῃ.</seg><seg
                     n="2">τὰ δὴ καὶ ἐγένετο· ὡς γὰρ δὴ ἰδών τε ἐκεῖνα ὁ κῆρυξ καὶ εἴπας πρὸς
                     θρασύβουλον τοῦ λυδοῦ τὰς ἐντολὰς ἀπῆλθε ἐς τὰς σάρδις, ὡς ἐγὼ πυνθάνομαι, δι᾽
                     οὐδὲν ἄλλο ἐγένετο ἡ διαλλαγή.</seg><seg
                     n="3">ἐλπίζων γὰρ ὁ ἀλυάττης σιτοδείην τε εἶναι ἰσχυρὴν ἐν τῇ μιλήτῳ καὶ τὸν
                     λεὼν τετρῦσθαι ἐς τὸ ἔσχατον κακοῦ, ἤκουε τοῦ κήρυκος νοστήσαντος ἐκ τῆς
                     μιλήτου τοὺς ἐναντίους λόγους ἢ ὡς αὐτὸς κατεδόκεε.</seg><seg
                     n="4">μετὰ δὲ ἥ τε διαλλαγή σφι ἐγένετο ἐπ᾽ ᾧ τε ξείνους ἀλλήλοισι εἶναι καὶ
                     συμμάχους, καὶ δύο τε ἀντὶ ἑνὸς νηοὺς τῇ ἀθηναίῃ οἰκοδόμησε ὁ ἀλυάττης ἐν τῇ
                     ἀσσησῷ, αὐτός τε ἐκ τῆς νούσου ἀνέστη. κατὰ μὲν τὸν πρὸς μιλησίους τε καὶ
                     θρασύβουλον πόλεμον ἀλυάττῃ ὧδε ἔσχε.</seg></p>
            </div>
            <div
               n="23"
               type="chapter">
               <p><seg
                     n="1">περίανδρος δὲ ἦν κυψέλου παῖς, οὗτος ὁ τῷ θρασυβούλῳ τὸ χρηστήριον
                     μηνύσας· ἐτυράννευε δὲ ὁ περίανδρος κορίνθου. τῷ δὴ λέγουσι κορίνθιοι
                     ὁμολογέουσι δέ σφι λέσβιοι ἐν τῷ βίῳ θῶμα μέγιστον παραστῆναι, ἀρίονα τὸν
                     μηθυμναῖον ἐπὶ δελφῖνος ἐξενειχθέντα ἐπὶ ταίναρον, ἐόντα κιθαρῳδὸν τῶν τότε
                     ἐόντων οὐδενὸς δεύτερον, καὶ διθύραμβον πρῶτον ἀνθρώπων τῶν ἡμεῖς ἴδμεν
                     ποιήσαντά τε καὶ ὀνομάσαντα καὶ διδάξαντα ἐν κορίνθῳ.</seg></p>
            </div>
            <div
               n="24"
               type="chapter">
               <p><seg
                     n="1">τοῦτον τὸν ἀρίονα λέγουσι, τὸν πολλὸν τοῦ χρόνου διατρίβοντα παρὰ
                     περιάνδρῳ, ἐπιθυμῆσαι πλῶσαι ἐς ἰταλίην τε καὶ σικελίην, ἐργασάμενον δὲ χρήματα
                     μεγάλα θελῆσαι ὀπίσω ἐς κόρινθον ἀπικέσθαι.</seg><seg
                     n="2">ὁρμᾶσθαι μέν νυν ἐκ τάραντος, πιστεύοντα δὲ οὐδαμοῖσι μᾶλλον ἢ
                     κορινθίοισι μισθώσασθαι πλοῖον ἀνδρῶν κορινθίων· τοὺς δὲ ἐν τῷ πελάγεϊ
                     ἐπιβουλεύειν τὸν ἀρίονα ἐκβαλόντας ἔχειν τὰ χρήματα· τὸν δὲ συνέντα τοῦτο
                     λίσσεσθαι, χρήματα μέν σφι προϊέντα, ψυχὴν δὲ παραιτεόμενον.</seg><seg
                     n="3">οὐκ ὦν δὴ πείθειν αὐτὸν τούτοισι, ἀλλὰ κελεύειν τοὺς πορθμέας ἢ αὐτὸν
                     διαχρᾶσθαί μιν, ὡς ἂν ταφῆς ἐν γῇ τύχῃ, ἢ ἐκπηδᾶν ἐς τὴν θάλασσαν τὴν
                     ταχίστην.</seg><seg
                     n="4">ἀπειληθέντα δὲ τὸν ἀρίονα ἐς ἀπορίην παραιτήσασθαι, ἐπειδή σφι οὕτω
                     δοκέοι, περιιδεῖν αὐτὸν ἐν τῇ σκευῇ πάσῃ στάντα ἐν τοῖσι ἑδωλίοισι ἀεῖσαι·
                     ἀείσας δὲ ὑπεδέκετο ἑωυτὸν κατεργάσεσθαι.</seg><seg
                     n="5">καὶ τοῖσι ἐσελθεῖν γὰρ ἡδονὴν εἰ μέλλοιεν ἀκούσεσθαι τοῦ ἀρίστου ἀνθρώπων
                     ἀοιδοῦ, ἀναχωρῆσαι ἐκ τῆς πρύμνης ἐς μέσην νέα. τὸν δὲ ἐνδύντα τε πᾶσαν τὴν
                     σκευὴν καὶ λαβόντα τὴν κιθάρην, στάντα ἐν τοῖσι ἑδωλίοισι διεξελθεῖν νόμον τὸν
                     ὄρθιον, τελευτῶντα δὲ τοῦ νόμου ῥῖψαί μιν ἐς τὴν θάλασσαν ἑωυτὸν ὡς εἶχε σὺν τῇ
                     σκευῇ πάσῃ.</seg><seg
                     n="6">καὶ τοὺς μὲν ἀποπλέειν ἐς κόρινθον, τὸν δὲ δελφῖνα λέγουσι ὑπολαβόντα
                     ἐξενεῖκαι ἐπὶ ταίναρον. ἀποβάντα δὲ αὐτὸν χωρέειν ἐς κόρινθον σὺν τῇ σκευῇ καὶ
                     ἀπικόμενον ἀπηγέεσθαι πᾶν τὸ γεγονός.</seg><seg
                     n="7">περίανδρον δὲ ὑπὸ ἀπιστίης ἀρίονα μὲν ἐν φυλακῇ ἔχειν οὐδαμῇ μετιέντα,
                     ἀνακῶς δὲ ἔχειν τῶν πορθμέων· ὡς δὲ ἄρα παρεῖναι αὐτούς, κληθέντας ἱστορέεσθαι
                     εἴ τι λέγοιεν περὶ ἀρίονος. φαμένων δὲ ἐκείνων ὡς εἴη τε σόος περὶ ἰταλίην καί
                     μιν εὖ πρήσσοντα λίποιεν ἐν τάραντι, ἐπιφανῆναί σφι τὸν ἀρίονα ὥσπερ ἔχων
                     ἐξεπήδησε· καὶ τοὺς ἐκπλαγέντας οὐκ ἔχειν ἔτι ἐλεγχομένους ἀρνέεσθαι.</seg><seg
                     n="8">ταῦτα μέν νυν κορίνθιοί τε καὶ λέσβιοι λέγουσι, καὶ ἀρίονος ἔστι ἀνάθημα
                     χάλκεον οὐ μέγα ἐπὶ ταινάρῳ, ἐπὶ δελφῖνος ἐπεὼν ἄνθρωπος.</seg></p>
            </div>
            <div
               n="25"
               type="chapter">
               <p><seg
                     n="1">ἀλυάττης δὲ ὁ λυδὸς τὸν πρὸς μιλησίους πόλεμον διενείκας μετέπειτα
                     τελευτᾷ, βασιλεύσας ἔτεα ἑπτὰ καὶ πεντήκοντα.</seg><seg
                     n="2">ἀνέθηκε δὲ ἐκφυγὼν τὴν νοῦσον δεύτερος οὗτος τῆς οἰκίης ταύτης ἐς δελφοὺς
                     κρητῆρά τε ἀργύρεον μέγαν καὶ ὑποκρητηρίδιον σιδήρεον κολλητόν, θέης ἄξιον διὰ
                     πάντων τῶν ἐν δελφοῖσι ἀναθημάτων, γλαύκου τοῦ χίου ποίημα, ὃς μοῦνος δὴ πάντων
                     ἀνθρώπων σιδήρου κόλλησιν ἐξεῦρε.</seg></p>
            </div>
            <div
               n="26"
               type="chapter">
               <p><seg
                     n="1">τελευτήσαντος δὲ ἀλυάττεω ἐξεδέξατο τὴν βασιληίην κροῖσος ὁ ἀλυάττεω,
                     ἐτέων ἐὼν ἡλικίην πέντε καὶ τριήκοντα, ὃς δὴ ἑλλήνων πρώτοισι ἐπεθήκατο
                     ἐφεσίοισι.</seg><seg
                     n="2">ἔνθα δὴ οἱ ἐφέσιοι πολιορκεόμενοι ὑπ᾽ αὐτοῦ ἀνέθεσαν τὴν πόλιν τῇ
                     ἀρτέμιδι, ἐξάψαντες ἐκ τοῦ νηοῦ σχοινίον ἐς τὸ τεῖχος· ἔστι δὲ μεταξὺ τῆς τε
                     παλαιῆς πόλιος, ἣ τότε ἐπολιορκέετο, καὶ τοῦ νηοῦ ἑπτὰ στάδιοι.</seg><seg
                     n="3">πρώτοισι μὲν δὴ τούτοισι ἐπεχείρησε ὁ κροῖσος, μετὰ δὲ ἐν μέρεϊ ἑκάστοισι
                     ἰώνων τε καὶ αἰολέων, ἄλλοισι ἄλλας αἰτίας ἐπιφέρων, τῶν μὲν ἐδύνατο μέζονας
                     παρευρίσκειν, μέζονα ἐπαιτιώμενος, τοῖσι δὲ αὐτῶν καὶ φλαῦρα
                  ἐπιφέρων.</seg></p>
            </div>
            <div
               n="27"
               type="chapter">
               <p><seg
                     n="1">ὡς δὲ ἄρα οἱ ἐν τῇ ἀσίῃ ἕλληνες κατεστράφατο ἐς φόρου ἀπαγωγήν, τὸ
                     ἐνθεῦτεν ἐπενόεε νέας ποιησάμενος ἐπιχειρέειν τοῖσι νησιώτῃσι.</seg><seg
                     n="2">ἐόντων δέ οἱ πάντων ἑτοίμων ἐς τὴν ναυπηγίην, οἱ μὲν βίαντα λέγουσι τὸν
                     πριηνέα ἀπικόμενον ἐς σάρδις, οἱ δὲ πιττακὸν τὸν μυτιληναῖον, εἰρομένου κροίσου
                     εἴ τι εἴη νεώτερον περὶ τὴν ἑλλάδα, εἰπόντα τάδε καταπαῦσαι τὴν
                     ναυπηγίην·</seg><seg
                     n="3"><q
                        n="7"
                        who="#wise-man">ὦ βασιλεῦ, νησιῶται ἵππον συνωνέονται μυρίην, ἐς σάρδις τε
                        καὶ ἐπὶ σὲ ἐν νόῳ ἔχοντες στρατεύεσθαι.</q>κροῖσον δέ, ἐλπίσαντα λέγειν
                     ἐκεῖνον ἀληθέα, εἰπεῖν·<q
                        n="8"
                        who="#Croesus">αἲ γὰρ τοῦτο θεοὶ ποιήσειαν ἐπὶ νόον νησιώτῃσι, ἐλθεῖν ἐπὶ
                        λυδῶν παῖδας σὺν ἵπποισι.</q></seg><seg
                     n="4">τὸν δὲ ὑπολαβόντα φάναι·<q
                        n="9"
                        who="#wise-man">ὦ βασιλεῦ, προθύμως μοι φαίνεαι εὔξασθαι νησιώτας
                        ἱππευομένους λαβεῖν ἐν ἠπείρῳ, οἰκότα ἐλπίζων· νησιώτας δὲ τί δοκέεις
                        εὔχεσθαι ἄλλο ἤ, ἐπείτε τάχιστα ἐπύθοντό σε μέλλοντα ἐπὶ σφίσι ναυπηγέεσθαι
                        νέας, λαβεῖν ἀρώμενοι λυδοὺς ἐν θαλάσσῃ, ἵνα ὑπὲρ τῶν ἐν τῇ ἠπείρῳ οἰκημένων
                        ἑλλήνων τείσωνταί σε, τοὺς σὺ δουλώσας ἔχεις;</q></seg><seg
                     n="5">κάρτα τε ἡσθῆναι κροῖσον τῷ ἐπιλόγῳ καί οἱ, προσφυέως γὰρ δόξαι λέγειν,
                     πειθόμενον παύσασθαι τῆς ναυπηγίης. καὶ οὕτω τοῖσι τὰς νήσους οἰκημένοισι ἴωσι
                     ξεινίην συνεθήκατο.</seg></p>
            </div>
            <div
               n="28"
               type="chapter">
               <p><seg
                     n="1">χρόνου δὲ ἐπιγινομένου καὶ κατεστραμμένων σχεδὸν πάντων τῶν ἐντὸς ἅλυος
                     ποταμοῦ οἰκημένων· πλὴν γὰρ κιλίκων καὶ λυκίων τοὺς ἄλλους πάντας ὑπ᾽ ἑωυτῷ
                     εἶχε καταστρεψάμενος ὁ κροῖσος· εἰσὶ δὲ οἵδε· λυδοί, φρύγες, μυσοί,
                     μαριανδυνοί, χάλυβες, παφλαγόνες, θρήικες οἱ θυνοί τε καὶ βιθυνοί, κᾶρες,
                     ἴωνες, δωριέες, αἰολέες, πάμφυλοι·</seg></p>
            </div>
            <div
               n="29"
               type="chapter">
               <p><seg
                     n="1">κατεστραμμένων δὴ τούτων καὶ προσεπικτωμένου κροίσου λυδοῖσι ,
                     ἀπικνέονται ἐς σάρδις ἀκμαζούσας πλούτῳ ἄλλοι τε οἱ πάντες ἐκ τῆς ἑλλάδος
                     σοφισταί, οἳ τοῦτον τὸν χρόνον ἐτύγχανον ἐόντες, ὡς ἕκαστος αὐτῶν ἀπικνέοιτο,
                     καὶ δὴ καὶ σόλων ἀνὴρ ἀθηναῖος, ὃς ἀθηναίοισι νόμους κελεύσασι ποιήσας
                     ἀπεδήμησε ἔτεα δέκα, κατὰ θεωρίης πρόφασιν ἐκπλώσας, ἵνα δὴ μή τινα τῶν νόμων
                     ἀναγκασθῇ λῦσαι τῶν ἔθετο.</seg><seg
                     n="2">αὐτοὶ γὰρ οὐκ οἷοί τε ἦσαν αὐτὸ ποιῆσαι ἀθηναῖοι· ὁρκίοισι γὰρ μεγάλοισι
                     κατείχοντο δέκα ἔτεα χρήσεσθαι νόμοισι τοὺς ἄν σφι σόλων θῆται.</seg></p>
            </div>
            <div
               n="30"
               type="chapter">
               <p><seg
                     n="1">αὐτῶν δὴ ὦν τούτων καὶ τῆς θεωρίης ἐκδημήσας ὁ σόλων εἵνεκεν ἐς αἴγυπτον
                     ἀπίκετο παρὰ ἄμασιν καὶ δὴ καὶ ἐς σάρδις παρὰ κροῖσον. ἀπικόμενος δὲ ἐξεινίζετο
                     ἐν τοῖσι βασιληίοισι ὑπὸ τοῦ κροίσου· μετὰ δέ, ἡμέρῃ τρίτῃ ἢ τετάρτῃ,
                     κελεύσαντος κροίσου τὸν σόλωνα θεράποντες περιῆγον κατὰ τοὺς θησαυροὺς καὶ
                     ἐπεδείκνυσαν πάντα ἐόντα μεγάλα τε καὶ ὄλβια.</seg><seg
                     n="2">θεησάμενον δέ μιν τὰ πάντα καὶ σκεψάμενον, ὥς οἱ κατὰ καιρὸν ἦν, εἴρετο ὁ
                     κροῖσος τάδε·<q
                        n="10"
                        who="#Croesus">ξεῖνε ἀθηναῖε, παρ᾽ ἡμέας γὰρ περὶ σέο λόγος ἀπῖκται πολλὸς
                        καὶ σοφίης εἵνεκεν τῆς σῆς καὶ πλάνης, ὡς φιλοσοφέων γῆν πολλὴν θεωρίης
                        εἵνεκεν ἐπελήλυθας· νῦν ὦν ἐπειρέσθαι σε ἵμερος ἐπῆλθέ μοι εἴ τινα ἤδη
                        πάντων εἶδες ὀλβιώτατον.</q></seg><seg
                     n="3">ὁ μὲν ἐλπίζων εἶναι ἀνθρώπων ὀλβιώτατος ταῦτα ἐπειρώτα, σόλων δὲ οὐδὲν
                     ὑποθωπεύσας, ἀλλὰ τῷ ἐόντι χρησάμενος, λέγει·<q
                        n="11"
                        who="#Solon">ὦ βασιλεῦ, τέλλον ἀθηναῖον.</q>ἀποθωμάσας δὲ κροῖσος τὸ λεχθὲν
                     εἴρετο ἐπιστρεφέως·</seg><seg
                     n="4"><q
                        n="12"
                        who="#Croesus">κοίῃ δὴ κρίνεις τέλλον εἶναι ὀλβιώτατον;</q>ὁ δὲ εἶπε·<q
                        n="12"
                        who="#Solon">τέλλῳ τοῦτο μὲν τῆς πόλιος εὖ ἡκούσης παῖδες ἦσαν καλοί τε
                        κἀγαθοί, καί σφι εἶδε ἅπασι τέκνα ἐκγενόμενα καὶ πάντα παραμείναντα, τοῦτο
                        δὲ τοῦ βίου εὖ ἥκοντι, ὡς τὰ παρ᾽ ἡμῖν, τελευτὴ τοῦ βίου λαμπροτάτη
                        ἐπεγένετο·</q></seg><seg
                     n="5"><q
                        n="12">γενομένης γὰρ ἀθηναίοισι μάχης πρὸς τοὺς ἀστυγείτονας ἐν ἐλευσῖνι
                        βοηθήσας καὶ τροπὴν ποιήσας τῶν πολεμίων ἀπέθανε κάλλιστα, καί μιν ἀθηναῖοι
                        δημοσίῃ τε ἔθαψαν αὐτοῦ τῇ περ ἔπεσε καὶ ἐτίμησαν μεγάλως.</q></seg></p>
            </div>
            <div
               n="31"
               type="chapter">
               <p><seg
                     n="1">ὡς δὲ τὰ κατὰ τὸν τέλλον προετρέψατο ὁ σόλων τὸν κροῖσον εἴπας πολλά τε
                     καὶ ὄλβια, ἐπειρώτα τίνα δεύτερον μετ᾽ ἐκεῖνον ἴδοι, δοκέων πάγχυ δευτερεῖα γῶν
                     οἴσεσθαι. ὁ δὲ εἶπε·<q
                        n="13"
                        who="#Solon">κλέοβίν τε καὶ βίτωνα.</q></seg><seg
                     n="2"><q
                        n="13">τούτοισι γὰρ ἐοῦσι γένος ἀργείοισι βίος τε ἀρκέων ὑπῆν καὶ πρὸς τούτῳ
                        ῥώμη σώματος τοιήδε· ἀεθλοφόροι τε ἀμφότεροι ὁμοίως ἦσαν, καὶ δὴ καὶ λέγεται
                        ὅδε ὁ λόγος· ἐούσης ὁρτῆς τῇ ἥρῃ τοῖσι ἀργείοισι ἔδεε πάντως τὴν μητέρα
                        αὐτῶν ζεύγεϊ κομισθῆναι ἐς τὸ ἱρόν, οἱ δέ σφι βόες ἐκ τοῦ ἀγροῦ οὐ
                        παρεγίνοντο ἐν ὥρῃ· ἐκκληιόμενοι δὲ τῇ ὥρῃ οἱ νεηνίαι ὑποδύντες αὐτοὶ ὑπὸ
                        τὴν ζεύγλην εἷλκον τὴν ἅμαξαν, ἐπὶ τῆς ἁμάξης δέ σφι ὠχέετο ἡ μήτηρ,
                        σταδίους δὲ πέντε καὶ τεσσεράκοντα διακομίσαντες ἀπίκοντο ἐς τὸ
                     ἱρόν.</q></seg><seg
                     n="3"><q
                        n="13">ταῦτα δέ σφι ποιήσασι καὶ ὀφθεῖσι ὑπὸ τῆς πανηγύριος τελευτὴ τοῦ βίου
                        ἀρίστη ἐπεγένετο, διέδεξέ τε ἐν τούτοισι ὁ θεὸς ὡς ἄμεινον εἴη ἀνθρώπῳ
                        τεθνάναι μᾶλλον ἢ ζώειν. ἀργεῖοι μὲν γὰρ περιστάντες ἐμακάριζον τῶν νεηνιέων
                        τὴν ῥώμην, αἱ δὲ ἀργεῖαι τὴν μητέρα αὐτῶν, οἵων τέκνων ἐκύρησε.</q></seg><seg
                     n="4"><q
                        n="13">ἡ δὲ μήτηρ περιχαρὴς ἐοῦσα τῷ τε ἔργῳ καὶ τῇ φήμῃ, στᾶσα ἀντίον τοῦ
                        ἀγάλματος εὔχετο κλεόβι τε καὶ βίτωνι τοῖσι ἑωυτῆς τέκνοισι, οἵ μιν ἐτίμησαν
                        μεγάλως, τὴν θεὸν δοῦναι τὸ ἀνθρώπῳ τυχεῖν ἄριστόν ἐστι.</q></seg><seg
                     n="5"><q
                        n="13">μετὰ ταύτην δὲ τὴν εὐχὴν ὡς ἔθυσάν τε καὶ εὐωχήθησαν, κατακοιμηθέντες
                        ἐν αὐτῷ τῷ ἱρῷ οἱ νεηνίαι οὐκέτι ἀνέστησαν, ἀλλ᾽ ἐν τέλεϊ τούτῳ ἔσχοντο.
                        ἀργεῖοι δέ σφεων εἰκόνας ποιησάμενοι ἀνέθεσαν ἐς δελφοὺς ὡς ἀνδρῶν ἀρίστων
                        γενομένων.</q></seg></p>
            </div>
            <div
               n="32"
               type="chapter">
               <p><seg
                     n="1">σόλων μὲν δὴ εὐδαιμονίης δευτερεῖα ἔνεμε τούτοισι, κροῖσος δὲ σπερχθεὶς εἶπε·<q
                        n="14"
                        who="#Croesus">ὦ ξεῖνε ἀθηναῖε, ἡ δ᾽ ἡμετέρη εὐδαιμονίη οὕτω τοι ἀπέρριπται
                        ἐς τὸ μηδέν, ὥστε οὐδὲ ἰδιωτέων ἀνδρῶν ἀξίους ἡμέας ἐποίησας;</q>ὁ δὲ εἶπε·<q
                        n="15"
                        who="#Solon">ὦ κροῖσε, ἐπιστάμενόν με τὸ θεῖον πᾶν ἐὸν φθονερόν τε καὶ
                        ταραχῶδες ἐπειρωτᾷς ἀνθρωπηίων πρηγμάτων πέρι.</q></seg><seg
                     n="2"><q
                        n="15">ἐν γὰρ τῷ μακρῷ χρόνῳ πολλὰ μὲν ἔστι ἰδεῖν τὰ μή τις ἐθέλει, πολλὰ δὲ
                        καὶ παθεῖν. ἐς γὰρ ἑβδομήκοντα ἔτεα οὖρον τῆς ζόης ἀνθρώπῳ
                     προτίθημι.</q></seg><seg
                     n="3"><q
                        n="15">οὗτοι ἐόντες ἐνιαυτοὶ ἑβδομήκοντα παρέχονται ἡμέρας διηκοσίας καὶ
                        πεντακισχιλίας καὶ δισμυρίας, ἐμβολίμου μηνὸς μὴ γινομένου· εἰ δὲ δὴ
                        ἐθελήσει τοὔτερον τῶν ἐτέων μηνὶ μακρότερον γίνεσθαι, ἵνα δὴ αἱ ὧραι
                        συμβαίνωσι παραγινόμεναι ἐς τὸ δέον, μῆνες μὲν παρὰ τὰ ἑβδομήκοντα ἔτεα οἱ
                        ἐμβόλιμοι γίνονται τριήκοντα πέντε, ἡμέραι δὲ ἐκ τῶν μηνῶν τούτων χίλιαι
                        πεντήκοντα.</q></seg><seg
                     n="4"><q
                        n="15">τουτέων τῶν ἁπασέων ἡμερέων τῶν ἐς τὰ ἑβδομήκοντα ἔτεα, ἐουσέων
                        πεντήκοντα καὶ διηκοσιέων καὶ ἑξακισχιλιέων καὶ δισμυριέων, ἡ ἑτέρη αὐτέων
                        τῇ ἑτέρῃ ἡμέρῃ τὸ παράπαν οὐδὲν ὅμοιον προσάγει πρῆγμα. οὕτω ὦν, ὦ κροῖσε,
                        πᾶν ἐστι ἄνθρωπος συμφορή.</q></seg><seg
                     n="5"><q
                        n="15">ἐμοὶ δὲ σὺ καὶ πλουτέειν μέγα φαίνεαι καὶ βασιλεὺς πολλῶν εἶναι
                        ἀνθρώπων· ἐκεῖνο δὲ τὸ εἴρεό με οὔ κώ σε ἐγὼ λέγω, πρὶν τελευτήσαντα καλῶς
                        τὸν αἰῶνα πύθωμαι. οὐ γάρ τι ὁ μέγα πλούσιος μᾶλλον τοῦ ἐπ᾽ ἡμέρην ἔχοντος
                        ὀλβιώτερός ἐστι, εἰ μή οἱ τύχη ἐπίσποιτο πάντα καλὰ ἔχοντα εὖ τελευτῆσαι τὸν
                        βίον. πολλοὶ μὲν γὰρ ζάπλουτοι ἀνθρώπων ἀνόλβιοί εἰσι, πολλοὶ δὲ μετρίως
                        ἔχοντες βίου εὐτυχέες.</q></seg><seg
                     n="6"><q
                        n="15">ὁ μὲν δὴ μέγα πλούσιος, ἀνόλβιος δέ, δυοῖσι προέχει τοῦ εὐτυχέος
                        μοῦνον, οὗτος δὲ τοῦ πλουσίου καὶ ἀνολβίου πολλοῖσι· ὁ μὲν ἐπιθυμίην
                        ἐκτελέσαι καὶ ἄτην μεγάλην προσπεσοῦσαν ἐνεῖκαι δυνατώτερος, ὁ δὲ τοῖσδε
                        προέχει ἐκείνου· ἄτην μὲν καὶ ἐπιθυμίην οὐκ ὁμοίως δυνατὸς ἐκείνῳ ἐνεῖκαι,
                        ταῦτα δὲ ἡ εὐτυχίη οἱ ἀπερύκει, ἄπηρος δέ ἐστι, ἄνουσος, ἀπαθὴς κακῶν,
                        εὔπαις, εὐειδής·</q></seg><seg
                     n="7"><q
                        n="15">εἰ δὲ πρὸς τούτοισι ἔτι τελευτήσει τὸν βίον εὖ, οὗτος ἐκεῖνος τὸν σὺ
                        ζητέεις, ὁ ὄλβιος κεκλῆσθαι ἄξιός ἐστι· πρὶν δ᾽ ἂν τελευτήσῃ, ἐπισχεῖν μηδὲ
                        καλέειν κω ὄλβιον, ἀλλ᾽ εὐτυχέα.</q></seg><seg
                     n="8"><q
                        n="15">τὰ πάντα μέν νυν ταῦτα συλλαβεῖν ἄνθρωπον ἐόντα ἀδύνατόν ἐστι, ὥσπερ
                        χώρη οὐδεμία καταρκέει πάντα ἑωυτῇ παρέχουσα, ἀλλὰ ἄλλο μὲν ἔχει, ἑτέρου δὲ
                        ἐπιδέεται· ἣ δὲ ἂν τὰ πλεῖστα ἔχῃ, αὕτη ἀρίστη. ὣς δὲ καὶ ἀνθρώπου σῶμα ἓν
                        οὐδὲν αὔταρκές ἐστι· τὸ μὲν γὰρ ἔχει, ἄλλου δὲ ἐνδεές ἐστι·</q></seg><seg
                     n="9"><q
                        n="15">ὃς δ᾽ ἂν αὐτῶν πλεῖστα ἔχων διατελέῃ καὶ ἔπειτα τελευτήσῃ εὐχαρίστως
                        τὸν βίον, οὗτος παρ᾽ ἐμοὶ τὸ οὔνομα τοῦτο, ὦ βασιλεῦ, δίκαιός ἐστι φέρεσθαι.
                        σκοπέειν δὲ χρὴ παντὸς χρήματος τὴν τελευτὴν κῇ ἀποβήσεται· πολλοῖσι γὰρ δὴ
                        ὑποδέξας ὄλβον ὁ θεὸς προρρίζους ἀνέτρεψε.</q></seg></p>
            </div>
            <div
               n="33"
               type="chapter">
               <p><seg
                     n="1">ταῦτα λέγων τῷ κροίσῳ οὔ κως οὔτε ἐχαρίζετο, οὔτε λόγου μιν ποιησάμενος
                     οὐδενὸς ἀποπέμπεται, κάρτα δόξας ἀμαθέα εἶναι, ὃς τὰ παρεόντα ἀγαθὰ μετεὶς τὴν
                     τελευτὴν παντὸς χρήματος ὁρᾶν ἐκέλευε.</seg></p>
            </div>
            <div
               n="34"
               type="chapter">
               <p><seg
                     n="1">μετὰ δὲ σόλωνα οἰχόμενον ἔλαβε ἐκ θεοῦ νέμεσις μεγάλη κροῖσον, ὡς
                     εἰκάσαι, ὅτι ἐνόμισε ἑωυτὸν εἶναι ἀνθρώπων ἁπάντων ὀλβιώτατον. αὐτίκα δέ οἱ
                     εὕδοντι ἐπέστη ὄνειρος, ὅς οἱ τὴν ἀληθείην ἔφαινε τῶν μελλόντων γενέσθαι κακῶν
                     κατὰ τὸν παῖδα.</seg><seg
                     n="2">ἦσαν δὲ τῷ κροίσῳ δύο παῖδες, τῶν οὕτερος μὲν διέφθαρτο, ἦν γὰρ δὴ κωφός,
                     ὁ δὲ ἕτερος τῶν ἡλίκων μακρῷ τὰ πάντα πρῶτος· οὔνομα δέ οἱ ἦν ἄτυς. τοῦτον δὴ
                     ὦν τὸν ἄτυν σημαίνει τῷ κροίσῳ ὁ ὄνειρος ὡς ἀπολέει μιν αἰχμῇ σιδηρέῃ
                     βληθέντα.</seg><seg
                     n="3">ὁ δὲ ἐπείτε ἐξηγέρθη καὶ ἑωυτῷ λόγον ἔδωκε, καταρρωδήσας τὸν ὄνειρον
                     ἄγεται μὲν τῷ παιδὶ γυναῖκα, ἐωθότα δὲ στρατηγέειν μιν τῶν λυδῶν οὐδαμῇ ἔτι ἐπὶ
                     τοιοῦτο πρῆγμα ἐξέπεμπε, ἀκόντια δὲ καὶ δοράτια καὶ τὰ τοιαῦτα πάντα τοῖσι
                     χρέωνται ἐς πόλεμον ἄνθρωποι, ἐκ τῶν ἀνδρεώνων ἐκκομίσας ἐς τοὺς θαλάμους
                     συνένησε, μή τί οἱ κρεμάμενον τῷ παιδὶ ἐμπέσῃ.</seg></p>
            </div>
            <div
               n="35"
               type="chapter">
               <p><seg
                     n="1">ἔχοντος δέ οἱ ἐν χερσὶ τοῦ παιδὸς τὸν γάμον ἀπικνέεται ἐς τὰς σάρδις ἀνὴρ
                     συμφορῇ ἐχόμενος καὶ οὐ καθαρὸς χεῖρας, ἐὼν φρὺξ μὲν γενεῇ, γένεος δὲ τοῦ
                     βασιληίου. παρελθὼν δὲ οὗτος ἐς τὰ κροίσου οἰκία κατὰ νόμους τοὺς ἐπιχωρίους
                     καθαρσίου ἐδέετο κυρῆσαι, κροῖσος δέ μιν ἐκάθηρε.</seg><seg
                     n="2">ἔστι δὲ παραπλησίη ἡ κάθαρσις τοῖσι λυδοῖσι καὶ τοῖσι ἕλλησι. ἐπείτε δὲ
                     τὰ νομιζόμενα ἐποίησε ὁ κροῖσος, ἐπυνθάνετο ὁκόθεν τε καὶ τίς εἴη, λέγων
                     τάδε·</seg><seg
                     n="3"><q
                        n="16"
                        who="#Croesus">ὤνθρωπε, τίς τε ἐὼν καὶ κόθεν τῆς φρυγίης ἥκων ἐπίστιός μοι
                        ἐγένεο; τίνα τε ἀνδρῶν ἢ γυναικῶν ἐφόνευσας;</q>ὁ δὲ ἀμείβετο·<q
                        n="17"
                        who="#Adrestos">ὦ βασιλεῦ, γορδίεω μὲν τοῦ μίδεω εἰμὶ παῖς, ὀνομάζομαι δὲ
                        ἄδρηστος, φονεύσας δὲ ἀδελφεὸν ἐμεωυτοῦ ἀέκων πάρειμι ἐξεληλαμένος τε ὑπὸ
                        τοῦ πατρὸς καὶ ἐστερημένος πάντων.</q></seg><seg
                     n="4">κροῖσος δέ μιν ἀμείβετο τοῖσδε·<q
                        n="18"
                        who="#Croesus">ἀνδρῶν τε φίλων τυγχάνεις ἔκγονος ἐὼν καὶ ἐλήλυθας ἐς φίλους,
                        ἔνθα ἀμηχανήσεις χρήματος οὐδενὸς μένων ἐν ἡμετέρου συμφορήν τε ταύτην ὡς
                        κουφότατα φέρων κερδανέεις πλεῖστον.</q></seg></p>
            </div>
            <div
               n="36"
               type="chapter">
               <p><seg
                     n="1">ὁ μὲν δὴ δίαιταν εἶχε ἐν κροίσου, ἐν δὲ τῷ αὐτῷ χρόνῳ τούτῳ ἐν τῷ μυσίῳ
                     ὀλύμπῳ ὑὸς χρῆμα γίνεται μέγα· ὁρμώμενος δὲ οὗτος ἐκ τοῦ ὄρεος τούτου τὰ τῶν
                     μυσῶν ἔργα διαφθείρεσκε, πολλάκις δὲ οἱ μυσοὶ ἐπ᾽ αὐτὸν ἐξελθόντες ποιέεσκον
                     μὲν κακὸν οὐδέν, ἔπασχον δὲ πρὸς αὐτοῦ.</seg><seg
                     n="2">τέλος δὲ ἀπικόμενοι παρὰ τὸν κροῖσον τῶν μυσῶν ἄγγελοι ἔλεγον τάδε<q
                        n="19"
                        who="#Mysian-messengers">ὦ βασιλεῦ, ὑὸς χρῆμα μέγιστον ἀνεφάνη ἡμῖν ἐν τῇ
                        χώρῃ, ὃς τὰ ἔργα διαφθείρει. τοῦτον προθυμεόμενοι ἑλεῖν οὐ δυνάμεθα. νῦν ὦν
                        προσδεόμεθά σεο τὸν παῖδα καὶ λογάδας νεηνίας καὶ κύνας συμπέμψαι ἡμῖν, ὡς
                        ἄν μιν ἐξέλωμεν ἐκ τῆς χώρης.</q></seg><seg
                     n="3">οἱ μὲν δὴ τούτων ἐδέοντο, κροῖσος δὲ μνημονεύων τοῦ ὀνείρου τὰ ἔπεα ἔλεγέ
                     σφι τάδε·<q
                        n="20"
                        who="#Croesus">παιδὸς μὲν πέρι τοῦ ἐμοῦ μὴ μνησθῆτε ἔτι· οὐ γὰρ ἂν ὑμῖν
                        συμπέμψαιμι· νεόγαμός τε γάρ ἐστι καὶ ταῦτά οἱ νῦν μέλει. λυδῶν μέντοι
                        λογάδας καὶ τὸ κυνηγέσιον πᾶν συμπέμψω καὶ διακελεύσομαι τοῖσι ἰοῦσι εἶναι
                        ὡς προθυμοτάτοισι συνεξελεῖν ὑμῖν τὸ θηρίον ἐκ τῆς χώρης.</q></seg></p>
            </div>
            <div
               n="37"
               type="chapter">
               <p><seg
                     n="1">ταῦτα ἀμείψατο. ἀποχρεωμένων δὲ τούτοισι τῶν μυσῶν ἐπεσέρχεται ὁ τοῦ
                     κροίσου παῖς ἀκηκοὼς τῶν ἐδέοντο οἱ μυσοί. οὐ φαμένου δὲ τοῦ κροίσου τόν γε
                     παῖδά σφι συμπέμψειν λέγει πρὸς αὐτὸν ὁ νεηνίης τάδε·</seg><seg
                     n="2"><q
                        n="21"
                        who="#Atys">ὦ πάτερ, τὰ κάλλιστα πρότερόν κοτε καὶ γενναιότατα ἡμῖν ἦν ἔς τε
                        πολέμους καὶ ἐς ἄγρας φοιτῶντας εὐδοκιμέειν. νῦν δὲ ἀμφοτέρων με τούτων
                        ἀποκληίσας ἔχεις, οὔτε τινὰ δειλίην μοι παριδὼν οὔτε ἀθυμίην. νῦν τε τέοισί
                        με χρὴ ὄμμασι ἔς τε ἀγορὴν καὶ ἐξ ἀγορῆς φοιτῶντα φαίνεσθαι;</q></seg><seg
                     n="3"><q
                        n="21">κοῖος μέν τις τοῖσι πολιήτῃσι δόξω εἶναι, κοῖος δέ τις τῇ νεογάμῳ
                        γυναικί; κοίῳ δὲ ἐκείνη δόξει ἀνδρὶ συνοικέειν; ἐμὲ ὦν σὺ ἢ μέθες ἰέναι ἐπὶ
                        τὴν θήρην, ἢ λόγῳ ἀνάπεισον ὅκως μοι ἀμείνω ἐστὶ ταῦτα οὕτω
                     ποιεύμενα.</q></seg></p>
            </div>
            <div
               n="38"
               type="chapter">
               <p><seg
                     n="1">ἀμείβεται κροῖσος τοῖσδε·<q
                        n="22"
                        who="#Croesus">ὦ παῖ, οὔτε δειλίην οὔτε ἄλλο οὐδὲν ἄχαρι παριδών τοι ποιέω
                        ταῦτα, ἀλλά μοι ὄψις ὀνείρου ἐν τῷ ὕπνῳ ἐπιστᾶσα ἔφη σε ὀλιγοχρόνιον
                        ἔσεσθαι, ὑπὸ γὰρ αἰχμῆς σιδηρέης ἀπολέεσθαι.</q></seg><seg
                     n="2"><q
                        n="22">πρὸς ὦν τὴν ὄψιν ταύτην τόν τε γάμον τοι τοῦτον ἔσπευσα καὶ ἐπὶ τὰ
                        παραλαμβανόμενα οὐκ ἀποπέμπω, φυλακὴν ἔχων, εἴ κως δυναίμην ἐπὶ τῆς ἐμῆς σε
                        ζόης διακλέψαι. εἷς γάρ μοι μοῦνος τυγχάνεις ἐὼν παῖς· τὸν γὰρ δὴ ἕτερον,
                        διεφθαρμένον τὴν ἀκοήν, οὐκ εἶναί μοι λογίζομαι.</q></seg></p>
            </div>
            <div
               n="39"
               type="chapter">
               <p><seg
                     n="1">ἀμείβεται ὁ νεηνίης τοῖσδε·<q
                        n="23"
                        who="#Atys">συγγνώμη μέν, ὦ πάτερ, τοι, ἰδόντι γε ὄψιν τοιαύτην, περὶ ἐμὲ
                        φυλακὴν ἔχειν· τὸ δὲ οὐ μανθάνεις, ἀλλὰ λέληθέ σε τὸ ὄνειρον, ἐμέ τοι
                        δίκαιόν ἐστι φράζειν.</q></seg><seg
                     n="2"><q
                        n="23">φής τοι τὸ ὄνειρον ὑπὸ αἰχμῆς σιδηρέης φάναι ἐμὲ τελευτήσειν. ὑὸς δὲ
                        κοῖαι μέν εἰσι χεῖρες; κοίη δὲ αἰχμὴ σιδηρέη, τὴν σὺ φοβέαι; εἰ μὲν γὰρ ὑπὸ
                        ὀδόντος τοι εἶπε τελευτήσειν με ἢ ἄλλου τεὸ ὅ τι τούτῳ ἔοικε, χρῆν δή σε
                        ποιέειν τὰ ποιέεις· νῦν δὲ ὑπὸ αἰχμῆς. ἐπείτε ὦν οὐ πρὸς ἄνδρας ἡμῖν γίνεται
                        ἡ μάχη, μέθες με.</q></seg></p>
            </div>
            <div
               n="40"
               type="chapter">
               <p><seg
                     n="1">ἀμείβεται κροῖσος·<q
                        n="24"
                        who="#Croesus">ὦ παῖ, ἔστι τῇ με νικᾷς γνώμην ἀποφαίνων περὶ τοῦ ἐνυπνίου·
                        ὡς ὦν νενικημένος ὑπὸ σέο μεταγινώσκω μετίημί τέ σε ἰέναι ἐπὶ τὴν
                     ἄγρην.</q></seg></p>
            </div>
            <div
               n="41"
               type="chapter">
               <p><seg
                     n="1">εἴπας δὲ ταῦτα ὁ κροῖσος μεταπέμπεται τὸν φρύγα ἄδρηστον, ἀπικομένῳ δέ οἱ
                     λέγει τάδε·<q
                        n="25"
                        who="#Croesus">ἄδρηστε, ἐγώ σε συμφορῇ πεπληγμένον ἀχάρι, τήν τοι οὐκ
                        ὀνειδίζω, ἐκάθηρα καὶ οἰκίοισι ὑποδεξάμενος ἔχω παρέχων πᾶσαν
                     δαπάνην·</q></seg><seg
                     n="2"><q
                        n="25">νῦν ὦν, ὀφείλεις γὰρ ἐμέο προποιήσαντος χρηστὰ ἐς σὲ χρηστοῖσί με
                        ἀμείβεσθαι, φύλακον παιδός σε τοῦ ἐμοῦ χρηίζω γενέσθαι ἐς ἄγρην ὁρμωμένου,
                        μή τινες κατ᾽ ὁδὸν κλῶπες κακοῦργοι ἐπὶ δηλήσι φανέωσι ὑμῖν.</q></seg><seg
                     n="3"><q
                        n="25">πρὸς δὲ τούτῳ καὶ σέ τοι χρεόν ἐστι ἰέναι ἔνθα ἀπολαμπρυνέαι τοῖσι
                        ἔργοισι· πατρώιόν τε γάρ τοί ἐστι καὶ προσέτι ῥώμη ὑπάρχει.</q></seg></p>
            </div>
            <div
               n="42"
               type="chapter">
               <p><seg
                     n="1">ἀμείβεται ὁ ἄδρηστος·<q
                        n="26"
                        who="#Adrestos">ὦ βασιλεῦ, ἄλλως μὲν ἔγωγε ἂν οὐκ ἤια ἐς ἄεθλον τοιόνδε·
                        οὔτε γὰρ συμφορῇ τοιῇδε κεχρημένον οἰκός ἐστι ἐς ὁμήλικας εὖ πρήσσοντας
                        ἰέναι, οὔτε τὸ βούλεσθαι πάρα, πολλαχῇ τε ἂν ἶσχον ἐμεωυτόν.</q></seg><seg
                     n="2"><q
                        n="26">νῦν δέ, ἐπείτε σὺ σπεύδεις καὶ δεῖ τοι χαρίζεσθαι ὀφείλω γάρ σε
                        ἀμείβεσθαι χρηστοῖσι , ποιέειν εἰμὶ ἕτοιμος ταῦτα, παῖδά τε σόν, τὸν
                        διακελεύεαι φυλάσσειν, ἀπήμονα τοῦ φυλάσσοντος εἵνεκεν προσδόκα τοι
                        ἀπονοστήσειν.</q></seg></p>
            </div>
            <div
               n="43"
               type="chapter">
               <p><seg
                     n="1">τοιούτοισι ἐπείτε οὗτος ἀμείψατο κροῖσον, ἤισαν μετὰ ταῦτα ἐξηρτυμένοι
                     λογάσι τε νεηνίῃσι καὶ κυσί. ἀπικόμενοι δὲ ἐς τὸν ὄλυμπον τὸ ὄρος ἐζήτεον τὸ
                     θηρίον, εὑρόντες δὲ καὶ περιστάντες αὐτὸ κύκλῳ ἐσηκόντιζον.</seg><seg
                     n="2">ἔνθα δὴ ὁ ξεῖνος, οὗτος δὴ ὁ καθαρθεὶς τὸν φόνον, καλεόμενος δὲ ἄδρηστος,
                     ἀκοντίζων τὸν ὗν τοῦ μὲν ἁμαρτάνει, τυγχάνει δὲ τοῦ κροίσου παιδός.</seg><seg
                     n="3">ὁ μὲν δὴ βληθεὶς τῇ αἰχμῇ ἐξέπλησε τοῦ ὀνείρου τὴν φήμην, ἔθεε δέ τις
                     ἀγγελέων τῷ κροίσῳ τὸ γεγονός, ἀπικόμενος δὲ ἐς τὰς σάρδις τήν τε μάχην καὶ τὸν
                     τοῦ παιδὸς μόρον ἐσήμηνέ οἱ.</seg></p>
            </div>
            <div
               n="44"
               type="chapter">
               <p><seg
                     n="1">ὁ δὲ κροῖσος τῷ θανάτῳ τοῦ παιδὸς συντεταραγμένος μᾶλλόν τι ἐδεινολογέετο
                     ὅτι μιν ἀπέκτεινε τὸν αὐτὸς φόνου ἐκάθηρε.</seg><seg
                     n="2">περιημεκτέων δὲ τῇ συμφορῇ δεινῶς ἐκάλεε μὲν δία καθάρσιον, μαρτυρόμενος
                     τὰ ὑπὸ τοῦ ξείνου πεπονθὼς εἴη, ἐκάλεε δὲ ἐπίστιόν τε καὶ ἑταιρήιον, τὸν αὐτὸν
                     τοῦτον ὀνομάζων θεόν, τὸν μὲν ἐπίστιον καλέων, διότι δὴ οἰκίοισι ὑποδεξάμενος
                     τὸν ξεῖνον φονέα τοῦ παιδὸς ἐλάνθανε βόσκων, τὸν δὲ ἑταιρήιον, ὡς φύλακον
                     συμπέμψας αὐτὸν εὑρήκοι πολεμιώτατον.</seg></p>
            </div>
            <div
               n="45"
               type="chapter">
               <p><seg
                     n="1">παρῆσαν δὲ μετὰ τοῦτο οἱ λυδοὶ φέροντες τὸν νεκρόν, ὄπισθε δὲ εἵπετό οἱ ὁ
                     φονεύς. στὰς δὲ οὗτος πρὸ τοῦ νεκροῦ παρεδίδου ἑωυτὸν κροίσῳ προτείνων τὰς
                     χεῖρας, ἐπικατασφάξαι μιν κελεύων τῷ νεκρῷ, λέγων τήν τε προτέρην ἑωυτοῦ
                     συμφορήν, καὶ ὡς ἐπ᾽ ἐκείνῃ τὸν καθήραντα ἀπολωλεκὼς εἴη, οὐδέ οἱ εἴη
                     βιώσιμον.</seg><seg
                     n="2">κροῖσος δὲ τούτων ἀκούων τόν τε ἄδρηστον κατοικτίρει, καίπερ ἐὼν ἐν κακῷ
                     οἰκηίῳ τοσούτῳ, καὶ λέγει πρὸς αὐτόν·<q
                        n="27"
                        who="#Croesus">ἔχω, ὦ ξεῖνε, παρὰ σέο πᾶσαν τὴν δίκην, ἐπειδὴ σεωυτοῦ
                        καταδικάζεις θάνατον. εἶς δὲ οὐ σύ μοι τοῦδε τοῦ κακοῦ αἴτιος, εἰ μὴ ὅσον
                        ἀέκων ἐξεργάσαο, ἀλλὰ θεῶν κού τις, ὅς μοι καὶ πάλαι προεσήμαινε τὰ μέλλοντα
                        ἔσεσθαι.</q></seg><seg
                     n="3">κροῖσος μέν νυν ἔθαψε, ὡς οἰκὸς ἦν, τὸν ἑωυτοῦ παῖδα· ἄδρηστος δὲ ὁ
                     γορδίεω τοῦ μίδεω, οὗτος δὴ ὁ φονεὺς μὲν τοῦ ἑωυτοῦ ἀδελφεοῦ γενόμενος, φονεὺς
                     δὲ τοῦ καθήραντος, ἐπείτε ἡσυχίη τῶν ἀνθρώπων ἐγένετο περὶ τὸ σῆμα,
                     συγγινωσκόμενος ἀνθρώπων εἶναι τῶν αὐτὸς ᾔδεε βαρυσυμφορώτατος, ἐπικατασφάζει
                     τῷ τύμβῳ ἑωυτόν.</seg></p>
            </div>
            <div
               n="46"
               type="chapter">
               <p><seg
                     n="1">κροῖσος δὲ ἐπὶ δύο ἔτεα ἐν πένθεϊ μεγάλῳ κατῆστο τοῦ παιδὸς ἐστερημένος·
                     μετὰ δὲ ἡ ἀστυάγεος τοῦ κυαξάρεω ἡγεμονίη καταιρεθεῖσα ὑπὸ κύρου τοῦ καμβύσεω
                     καὶ τὰ τῶν περσέων πρήγματα αὐξανόμενα πένθεος μὲν κροῖσον ἀπέπαυσε, ἐνέβησε δὲ
                     ἐς φροντίδα, εἴ κως δύναιτο, πρὶν μεγάλους γενέσθαι τοὺς πέρσας, καταλαβεῖν
                     αὐτῶν αὐξανομένην τὴν δύναμιν.</seg><seg
                     n="2">μετὰ ὦν τὴν διάνοιαν ταύτην αὐτίκα ἀπεπειρᾶτο τῶν μαντηίων τῶν τε ἐν
                     ἕλλησι καὶ τοῦ ἐν λιβύῃ, διαπέμψας ἄλλους ἄλλῃ, τοὺς μὲν ἐς δελφοὺς ἰέναι, τοὺς
                     δὲ ἐς ἄβας τὰς φωκέων, τοὺς δὲ ἐς δωδώνην· οἱ δέ τινες ἐπέμποντο παρά τε
                     ἀμφιάρεων καὶ παρὰ τροφώνιον, οἱ δὲ τῆς μιλησίης ἐς βραγχίδας·</seg><seg
                     n="3">ταῦτα μέν νυν τὰ ἑλληνικὰ μαντήια ἐς τὰ ἀπέπεμψε μαντευσόμενος κροῖσος·
                     λιβύης δὲ παρὰ ἄμμωνα ἀπέστειλε ἄλλους χρησομένους. διέπεμπε δὲ πειρώμενος τῶν
                     μαντηίων ὅ τι φρονέοιεν, ὡς, εἰ φρονέοντα τὴν ἀληθείην εὑρεθείη, ἐπείρηταί σφεα
                     δεύτερα πέμπων εἰ ἐπιχειρέοι ἐπὶ πέρσας στρατεύεσθαι.</seg></p>
            </div>
            <div
               n="47"
               type="chapter">
               <p><seg
                     n="1">ἐντειλάμενος δὲ τοῖσι λυδοῖσι τάδε ἀπέπεμπε ἐς τὴν διάπειραν τῶν
                     χρηστηρίων, ἀπ᾽ ἧς ἂν ἡμέρης ὁρμηθέωσι ἐκ σαρδίων, ἀπὸ ταύτης ἡμερολογέοντας
                     τὸν λοιπὸν χρόνον ἑκατοστῇ ἡμέρῃ χρᾶσθαι τοῖσι χρηστηρίοισι, ἐπειρωτῶντας ὅ τι
                     ποιέων τυγχάνοι ὁ λυδῶν βασιλεὺς κροῖσος ὁ ἀλυάττεω· ἅσσα δ᾽ ἂν ἕκαστα τῶν
                     χρηστηρίων θεσπίσῃ, συγγραψαμένους ἀναφέρειν παρ᾽ ἑωυτόν.</seg><seg
                     n="2">ὅ τι μέν νυν τὰ λοιπὰ τῶν χρηστηρίων ἐθέσπισε, οὐ λέγεται πρὸς οὐδαμῶν·
                     ἐν δὲ δελφοῖσι, ὡς ἐσῆλθον τάχιστα ἐς τὸ μέγαρον οἱ λυδοὶ χρησόμενοι τῷ θεῷ καὶ
                     ἐπειρώτων τὸ ἐντεταλμένον, ἡ πυθίη ἐν ἑξαμέτρῳ τόνῳ λέγει τάδε·</seg><seg
                     n="3"><q
                        n="28"
                        type="oracle"
                        who="#Pythia"><l>οἶδα δ᾽ ἐγὼ ψάμμου τ᾽ ἀριθμὸν καὶ μέτρα θαλάσσης,</l><l>καὶ
                           κωφοῦ συνίημι καὶ οὐ φωνεῦντος ἀκούω.</l><l>ὀδμή μ᾽ ἐς φρένας ἦλθε
                           κραταιρίνοιο χελώνης</l><l>ἑψομένης ἐν χαλκῷ ἅμ᾽ ἀρνείοισι
                           κρέεσσιν,</l><l>ᾗ χαλκὸς μὲν ὑπέστρωται, χαλκὸν δ᾽
                     ἐπίεσται.</l></q></seg></p>
            </div>
            <div
               n="48"
               type="chapter">
               <p><seg
                     n="1">ταῦτα οἱ λυδοὶ θεσπισάσης τῆς πυθίης συγγραψάμενοι οἴχοντο ἀπιόντες ἐς
                     τὰς σάρδις. ὡς δὲ καὶ ὧλλοι οἱ περιπεμφθέντες παρῆσαν φέροντες τοὺς χρησμούς,
                     ἐνθαῦτα ὁ κροῖσος ἕκαστα ἀναπτύσσων ἐπώρα τῶν συγγραμμάτων. τῶν μὲν δὴ οὐδὲν
                     προσίετό μιν· ὁ δὲ ὡς τὸ ἐκ δελφῶν ἤκουσε, αὐτίκα προσεύχετό τε καὶ
                     προσεδέξατο, νομίσας μοῦνον εἶναι μαντήιον τὸ ἐν δελφοῖσι, ὅτι οἱ ἐξευρήκεε τὰ
                     αὐτὸς ἐποίησε.</seg><seg
                     n="2">ἐπείτε γὰρ δὴ διέπεμψε παρὰ τὰ χρηστήρια τοὺς θεοπρόπους, φυλάξας τὴν
                     κυρίην τῶν ἡμερέων ἐμηχανᾶτο τοιάδε· ἐπινοήσας τὰ ἦν ἀμήχανον ἐξευρεῖν τε καὶ
                     ἐπιφράσασθαι, χελώνην καὶ ἄρνα κατακόψας ὁμοῦ ἧψε αὐτὸς ἐν λέβητι χαλκέῳ
                     χάλκεον ἐπίθημα ἐπιθείς.</seg></p>
            </div>
            <div
               n="49"
               type="chapter">
               <p><seg
                     n="1">τὰ μὲν δὴ ἐκ δελφῶν οὕτω τῷ κροίσῳ ἐχρήσθη· κατὰ δὲ τὴν ἀμφιάρεω τοῦ
                     μαντηίου ὑπόκρισιν οὐκ ἔχω εἰπεῖν ὅ τι τοῖσι λυδοῖσι ἔχρησε ποιήσασι περὶ τὸ
                     ἱρὸν τὰ νομιζόμενα οὐ γὰρ ὦν οὐδὲ τοῦτο λέγεται ἄλλο γε ἢ ὅτι καὶ τοῦτον
                     ἐνόμισε μαντήιον ἀψευδὲς ἐκτῆσθαι.</seg></p>
            </div>
            <div
               n="50"
               type="chapter">
               <p><seg
                     n="1">μετὰ δὲ ταῦτα θυσίῃσι μεγάλῃσι τὸν ἐν δελφοῖσι θεὸν ἱλάσκετο· κτήνεά τε
                     γὰρ τὰ θύσιμα πάντα τρισχίλια ἔθυσε, κλίνας τε ἐπιχρύσους καὶ ἐπαργύρους καὶ
                     φιάλας χρυσέας καὶ εἵματα πορφύρεα καὶ κιθῶνας νήσας πυρὴν μεγάλην κατέκαιε,
                     ἐλπίζων τὸν θεὸν μᾶλλόν τι τούτοισι ἀνακτήσεσθαι, λυδοῖσί τε πᾶσι προεῖπε θύειν
                     πάντα τινὰ αὐτῶν τοῦτο ὅ τι ἔχοι ἕκαστος.</seg><seg
                     n="2">ὡς δὲ ἐκ τῆς θυσίης ἐγένετο, καταχεάμενος χρυσὸν ἄπλετον ἡμιπλίνθια ἐξ
                     αὐτοῦ ἐξήλαυνε, ἐπὶ μὲν τὰ μακρότερα ποιέων ἑξαπάλαιστα, ἐπὶ δὲ τὰ βραχύτερα
                     τριπάλαιστα, ὕψος δὲ παλαιστιαῖα, ἀριθμὸν δὲ ἑπτακαίδεκα καὶ ἑκατόν, καὶ τούτων
                     ἀπέφθου χρυσοῦ τέσσερα, τρίτον ἡμιτάλαντον ἕκαστον ἕλκοντα, τὰ δὲ ἄλλα
                     ἡμιπλίνθια λευκοῦ χρυσοῦ, σταθμὸν διτάλαντα.</seg><seg
                     n="3">ἐποιέετο δὲ καὶ λέοντος εἰκόνα χρυσοῦ ἀπέφθου, ἕλκουσαν σταθμὸν τάλαντα
                     δέκα· οὗτος ὁ λέων, ἐπείτε κατεκαίετο ὁ ἐν δελφοῖσι νηός, κατέπεσε ἀπὸ τῶν
                     ἡμιπλινθίων ἐπὶ γὰρ τούτοισι ἵδρυτο καὶ νῦν κεῖται ἐν τῷ κορινθίων θησαυρῷ,
                     ἕλκων σταθμὸν ἕβδομον ἡμιτάλαντον· ἀπετάκη γὰρ αὐτοῦ τέταρτον
                     ἡμιτάλαντον.</seg></p>
            </div>
            <div
               n="51"
               type="chapter">
               <p><seg
                     n="1">ἐπιτελέσας δὲ ὁ κροῖσος ταῦτα ἀπέπεμπε ἐς δελφοὺς καὶ τάδε ἄλλα ἅμα
                     τοῖσι· κρητῆρας δύο μεγάθεϊ μεγάλους, χρύσεον καὶ ἀργύρεον, τῶν ὁ μὲν χρύσεος
                     ἔκειτο ἐπὶ δεξιὰ ἐσιόντι ἐς τὸν νηόν, ὁ δὲ ἀργύρεος ἐπ᾽ ἀριστερά·</seg><seg
                     n="2">μετεκινήθησαν δὲ καὶ οὗτοι ὑπὸ τὸν νηὸν κατακαέντα, καὶ ὁ μὲν χρύσεος
                     κεῖται ἐν τῷ κλαζομενίων θησαυρῷ, ἕλκων σταθμὸν εἴνατον ἡμιτάλαντον καὶ ἔτι
                     δυώδεκα μνέας, ὁ δὲ ἀργύρεος ἐπὶ τοῦ προνηΐου τῆς γωνίης, χωρέων ἀμφορέας
                     ἑξακοσίους· ἐπικίρναται γὰρ ὑπὸ δελφῶν θεοφανίοισι·</seg><seg
                     n="3">φασὶ δέ μιν δελφοὶ θεοδώρου τοῦ σαμίου ἔργον εἶναι, καὶ ἐγὼ δοκέω· οὐ γὰρ
                     τὸ συντυχὸν φαίνεταί μοι ἔργον εἶναι. καὶ πίθους τε ἀργυρέους τέσσερας
                     ἀπέπεμψε, οἳ ἐν τῷ κορινθίων θησαυρῷ ἑστᾶσι, καὶ περιρραντήρια δύο ἀνέθηκε,
                     χρύσεόν τε καὶ ἀργύρεον, τῶν τῷ χρυσέῳ ἐπιγέγραπται λακεδαιμονίων φάμενον εἶναι
                     ἀνάθημα, οὐκ ὀρθῶς λέγον·</seg><seg
                     n="4">ἔστι γὰρ καὶ τοῦτο κροίσου, ἐπέγραψε δὲ τῶν τις δελφῶν λακεδαιμονίοισι
                     βουλόμενος χαρίζεσθαι, τοῦ ἐπιστάμενος τὸ οὔνομα οὐκ ἐπιμνήσομαι· ἀλλ᾽ ὁ μὲν
                     παῖς, δι᾽ οὗ τῆς χειρὸς ῥέει τὸ ὕδωρ, λακεδαιμονίων ἐστί, οὐ μέντοι τῶν γε
                     περιρραντηρίων οὐδέτερον.</seg><seg
                     n="5">ἄλλα τε ἀναθήματα οὐκ ἐπίσημα πολλὰ ἀπέπεμψε ἅμα τούτοισι ὁ κροῖσος καὶ
                     χεύματα ἀργύρεα κυκλοτερέα, καὶ δὴ καὶ γυναικὸς εἴδωλον χρύσεον τρίπηχυ, τὸ
                     δελφοὶ τῆς ἀρτοκόπου τῆς κροίσου εἰκόνα λέγουσι εἶναι. πρὸς δὲ καὶ τῆς ἑωυτοῦ
                     γυναικὸς τὰ ἀπὸ τῆς δειρῆς ἀνέθηκε ὁ κροῖσος καὶ τὰς ζώνας.</seg></p>
            </div>
            <div
               n="52"
               type="chapter">
               <p><seg
                     n="1">ταῦτα μὲν ἐς δελφοὺς ἀπέπεμψε· τῷ δὲ ἀμφιάρεῳ, πυθόμενος αὐτοῦ τήν τε
                     ἀρετὴν καὶ τὴν πάθην, ἀνέθηκε σάκος τε χρύσεον πᾶν ὁμοίως καὶ αἰχμὴν στερεὴν
                     πᾶσαν χρυσέην, τὸ ξυστὸν τῇσι λόγχῃσι ἐὸν ὁμοίως χρύσεον· τὰ ἔτι καὶ ἀμφότερα
                     ἐς ἐμὲ ἦν κείμενα ἐν θήβῃσι, καὶ θηβέων ἐν τῷ νηῷ τοῦ ἰσμηνίου
                  ἀπόλλωνος.</seg></p>
            </div>
            <div
               n="53"
               type="chapter">
               <p><seg
                     n="1">τοῖσι δὲ ἄγειν μέλλουσι τῶν λυδῶν ταῦτα τὰ δῶρα ἐς τὰ ἱρὰ ἐνετέλλετο ὁ
                     κροῖσος ἐπειρωτᾶν τὰ χρηστήρια εἰ στρατεύηται ἐπὶ πέρσας κροῖσος καὶ εἴ τινα
                     στρατὸν ἀνδρῶν προσθέοιτο φίλον.</seg><seg
                     n="2">ὡς δὲ ἀπικόμενοι ἐς τὰ ἀπεπέμφθησαν οἱ λυδοὶ ἀνέθεσαν τὰ ἀναθήματα,
                     ἐχρέωντο τοῖσι χρηστηρίοισι λέγοντες·<q
                        n="29"
                        who="#Lydian-emissaries">κροῖσος ὁ λυδῶν τε καὶ ἄλλων ἐθνέων βασιλεύς,
                        νομίσας τάδε μαντήια εἶναι μοῦνα ἐν ἀνθρώποισι, ὑμῖν τε ἄξια δῶρα ἔδωκε τῶν
                        ἐξευρημάτων, καὶ νῦν ὑμέας ἐπειρωτᾷ εἰ στρατεύηται ἐπὶ πέρσας καὶ εἴ τινα
                        στρατὸν ἀνδρῶν προσθέοιτο σύμμαχον.</q></seg><seg
                     n="3">οἱ μὲν ταῦτα ἐπειρώτων, τῶν δὲ μαντηίων ἀμφοτέρων ἐς τὠυτὸ αἱ γνῶμαι
                     συνέδραμον, προλέγουσαι κροίσῳ, ἢν στρατεύηται ἐπὶ πέρσας, μεγάλην ἀρχήν μιν
                     καταλύσειν· τοὺς δὲ ἑλλήνων δυνατωτάτους συνεβούλευόν οἱ ἐξευρόντα φίλους
                     προσθέσθαι.</seg></p>
            </div>
            <div
               n="54"
               type="chapter">
               <p><seg
                     n="1">ἐπείτε δὲ ἀνενειχθέντα τὰ θεοπρόπια ἐπύθετο ὁ κροῖσος, ὑπερήσθη τε τοῖσι
                     χρηστηρίοισι, πάγχυ τε ἐλπίσας καταλύσειν τὴν κύρου βασιληίην πέμψας αὖτις ἐς
                     πυθὼ δελφοὺς δωρέεται, πυθόμενος αὐτῶν τὸ πλῆθος, κατ᾽ ἄνδρα δύο στατῆρσι
                     ἕκαστον χρυσοῦ.</seg><seg
                     n="2">δελφοὶ δὲ ἀντὶ τούτων ἔδοσαν κροίσῳ καὶ λυδοῖσι προμαντηίην καὶ ἀτελείην
                     καὶ προεδρίην καὶ ἐξεῖναι τῷ βουλομένῳ αὐτῶν γίνεσθαι δελφὸν ἐς τὸν αἰεὶ
                     χρόνον.</seg></p>
            </div>
            <div
               n="55"
               type="chapter">
               <p><seg
                     n="1">δωρησάμενος δὲ τοὺς δελφοὺς ὁ κροῖσος ἐχρηστηριάζετο τὸ τρίτον· ἐπείτε
                     γὰρ δὴ παρέλαβε τοῦ μαντηίου ἀληθείην, ἐνεφορέετο αὐτοῦ. ἐπειρώτα δὲ τάδε
                     χρηστηριαζόμενος, εἴ οἱ πολυχρόνιος ἔσται ἡ μουναρχίη.</seg><seg
                     n="3">ἡ δὲ πυθίη οἱ χρᾷ τάδε·<q
                        n="30"
                        type="oracle"
                        who="#Pythia"><l>ἀλλ᾽ ὅταν ἡμίονος βασιλεὺς</l><l>μήδοισι γένηται,</l><l>καὶ
                           τότε, λυδὲ ποδαβρέ, πολυψήφιδα παρ᾽ ἕρμον</l><l>φεύγειν μηδὲ μένειν, μηδ᾽
                           αἰδεῖσθαι κακὸς εἶναι.</l></q>τούτοισι ἐλθοῦσι τοῖσι ἔπεσι ὁ κροῖσος
                     πολλόν τι μάλιστα πάντων ἥσθη, ἐλπίζων ἡμίονον οὐδαμὰ ἀντ᾽ ἀνδρὸς βασιλεύσειν
                     μήδων, οὐδ᾽ ὦν αὐτὸς οὐδ᾽ οἱ ἐξ αὐτοῦ παύσεσθαί κοτε τῆς ἀρχῆς.</seg></p>
            </div>
            <div
               n="56"
               type="chapter">
               <p><seg
                     n="1">μετὰ δὲ ταῦτα ἐφρόντιζε ἱστορέων τοὺς ἂν ἑλλήνων δυνατωτάτους ἐόντας
                     προσκτήσαιτο φίλους.</seg><seg
                     n="2">ἱστορέων δὲ εὕρισκε λακεδαιμονίους τε καὶ ἀθηναίους προέχοντας, τοὺς μὲν
                     τοῦ δωρικοῦ γένεος, τοὺς δὲ τοῦ ἰωνικοῦ. ταῦτα γὰρ ἦν τὰ προκεκριμένα, ἐόντα τὸ
                     ἀρχαῖον τὸ μὲν πελασγικόν, τὸ δὲ ἑλληνικὸν ἔθνος. καὶ τὸ μὲν οὐδαμῇ κω
                     ἐξεχώρησε, τὸ δὲ πολυπλάνητον κάρτα.</seg><seg
                     n="3">ἐπὶ μὲν γὰρ δευκαλίωνος βασιλέος οἴκεε γῆν
                        τὴν<placeName>φθιῶτιν</placeName>, ἐπὶ δὲ δώρου τοῦ ἕλληνος τὴν ὑπὸ τὴν
                     ὄσσαν τε καὶ τὸν ὄλυμπον χώρην, καλεομένην δὲ ἱστιαιῶτιν· ἐκ δὲ τῆς
                     ἱστιαιώτιδος ὡς ἐξανέστη ὑπὸ καδμείων, οἴκεε ἐν πίνδῳ, μακεδνὸν καλεόμενον·
                     ἐνθεῦτεν δὲ αὖτις ἐς τὴν δρυοπίδα μετέβη, καὶ ἐκ τῆς δρυοπίδος οὕτως ἐς
                     πελοπόννησον ἐλθὸν δωρικὸν ἐκλήθη.</seg></p>
            </div>
            <div
               n="57"
               type="chapter">
               <p>ἥντινα δὲ γλῶσσαν ἵεσαν οἱ πελασγοί, οὐκ ἔχω ἀτρεκέως εἰπεῖν· εἰ δὲ χρεόν ἐστι
                  τεκμαιρόμενον λέγειν τοῖσι νῦν ἔτι ἐοῦσι πελασγῶν τῶν ὑπὲρ τυρσηνῶν κρότωνα πόλιν
                  οἰκεόντων, οἳ ὅμουροί κοτε ἦσαν τοῖσι νῦν δωριεῦσι καλεομένοισι οἴκεον δὲ
                  τηνικαῦτα γῆν τὴν νῦν θεσσαλιῶτιν καλεομένην , καὶ τῶν πλακίην τε καὶ σκυλάκην
                  πελασγῶν οἰκισάντων ἐν ἑλλησπόντῳ, οἳ σύνοικοι ἐγένοντο ἀθηναίοισι, καὶ ὅσα ἄλλα
                  πελασγικὰ ἐόντα πολίσματα τὸ οὔνομα μετέβαλε, εἰ τούτοισι τεκμαιρόμενον δεῖ
                  λέγειν, ἦσαν οἱ πελασγοὶ βάρβαρον γλῶσσαν ἱέντες. εἰ τοίνυν ἦν καὶ πᾶν τοιοῦτο τὸ
                  πελασγικόν, τὸ ἀττικὸν ἔθνος, ἐὸν πελασγικόν, ἅμα τῇ μεταβολῇ τῇ ἐς ἕλληνας καὶ
                  τὴν γλῶσσαν μετέμαθε. καὶ γὰρ δὴ οὔτε οἱ κροτωνιῆται οὐδαμοῖσι τῶν νῦν σφεας
                  περιοικεόντων εἰσὶ ὁμόγλωσσοι οὔτε οἱ πλακιηνοί, σφίσι δὲ ὁμόγλωσσοι, δηλοῦσί τε
                  ὅτι τὸν ἠνείκαντο γλώσσης χαρακτῆρα μεταβαίνοντες ἐς ταῦτα τὰ χωρία, τοῦτον ἔχουσι
                  ἐν φυλακῇ.</p>
            </div>
            <div
               n="58"
               type="chapter">
               <p>τὸ δὲ ἑλληνικὸν γλώσσῃ μέν, ἐπείτε ἐγένετο, αἰεί κοτε τῇ αὐτῇ διαχρᾶται, ὡς ἐμοὶ
                  καταφαίνεται εἶναι. ἀποσχισθὲν μέντοι ἀπὸ τοῦ πελασγικοῦ ἐὸν ἀσθενές, ἀπὸ σμικροῦ
                  τεο τὴν ἀρχὴν ὁρμώμενον αὔξηται ἐς πλῆθος τῶν ἐθνέων, πελασγῶν πολλῶν μάλιστα
                  προσκεχωρηκότων αὐτῷ καὶ ἄλλων ἐθνέων βαρβάρων συχνῶν· πρὸς ὃ δὴ ὦν ἔμοιγε δοκέει
                  οὐδέ τι πελασγικὸν ἔθνος, ἐὸν βάρβαρον, οὐδαμὰ μεγάλως αὐξηθῆναι.</p>
            </div>
            <div
               n="59"
               type="chapter">
               <p>τούτων δὴ ὦν τῶν ἐθνέων τὸ μὲν ἀττικὸν κατεχόμενόν τε καὶ διεσπασμένον ἐπυνθάνετο
                  ὁ κροῖσος ὑπὸ πεισιστράτου τοῦ ἱπποκράτεος τοῦτον τὸν χρόνον τυραννεύοντος
                  ἀθηναίων. ἱπποκράτεϊ γὰρ ἐόντι ἰδιώτῃ καὶ θεωρέοντι τὰ ὀλύμπια τέρας ἐγένετο μέγα·
                  θύσαντος γὰρ αὐτοῦ τὰ ἱρὰ οἱ λέβητες ἐπεστεῶτες καὶ κρεῶν τε ἐόντες ἔμπλεοι καὶ
                  ὕδατος ἄνευ πυρὸς ἔζεσαν καὶ ὑπερέβαλον. χίλων δὲ ὁ λακεδαιμόνιος παρατυχὼν καὶ
                  θεησάμενος τὸ τέρας συνεβούλευε ἱπποκράτεϊ πρῶτα μὲν γυναῖκα μὴ ἄγεσθαι τεκνοποιὸν
                  ἐς τὰ οἰκία, εἰ δὲ τυγχάνει ἔχων, δεύτερα τὴν γυναῖκα ἐκπέμπειν, καὶ εἴ τίς οἱ
                  τυγχάνει ἐὼν παῖς, τοῦτον ἀπείπασθαι. οὐκ ὦν ταῦτα παραινέσαντος χίλωνος πείθεσθαι
                  θέλειν τὸν ἱπποκράτεα· γενέσθαι οἱ μετὰ ταῦτα τὸν πεισίστρατον τοῦτον, ὃς
                  στασιαζόντων τῶν παράλων καὶ τῶν ἐκ τοῦ πεδίου ἀθηναίων, καὶ τῶν μὲν προεστεῶτος
                  μεγακλέος τοῦ ἀλκμέωνος, τῶν δὲ ἐκ τοῦ πεδίου λυκούργου
                     τοῦ<persName>ἀριστολαΐδεω</persName>, καταφρονήσας τὴν τυραννίδα ἤγειρε τρίτην
                  στάσιν, συλλέξας δὲ στασιώτας καὶ τῷ λόγῳ τῶν ὑπερακρίων προστὰς μηχανᾶται τοιάδε·
                  τρωματίσας ἑωυτόν τε καὶ ἡμιόνους ἤλασε ἐς τὴν ἀγορὴν τὸ ζεῦγος ὡς ἐκπεφευγὼς τοὺς
                  ἐχθρούς, οἵ μιν ἐλαύνοντα ἐς ἀγρὸν ἠθέλησαν ἀπολέσαι δῆθεν, ἐδέετό τε τοῦ δήμου
                  φυλακῆς τινος πρὸς αὐτοῦ κυρῆσαι, πρότερον εὐδοκιμήσας ἐν τῇ πρὸς μεγαρέας
                  γενομένῃ στρατηγίῃ, νίσαιάν τε ἑλὼν καὶ ἄλλα ἀποδεξάμενος μεγάλα ἔργα. ὁ δὲ δῆμος
                  ὁ τῶν ἀθηναίων ἐξαπατηθεὶς ἔδωκέ οἱ τῶν ἀστῶν καταλέξασθαι ἄνδρας τριηκοσίους οἳ
                  δορυφόροι μὲν οὐκ ἐγένοντο πεισιστράτου, κορυνηφόροι δέ· ξύλων γὰρ κορύνας ἔχοντες
                  εἵποντό οἱ ὄπισθε. συνεπαναστάντες δὲ οὗτοι ἅμα πεισιστράτῳ ἔσχον τὴν ἀκρόπολιν.
                  ἔνθα δὴ ὁ πεισίστρατος ἦρχε ἀθηναίων, οὔτε τιμὰς τὰς ἐούσας συνταράξας οὔτε θέσμια
                  μεταλλάξας, ἐπί τε τοῖσι κατεστεῶσι ἔνεμε τὴν πόλιν κοσμέων καλῶς τε καὶ εὖ.</p>
            </div>
            <div
               n="60"
               type="chapter">
               <p>μετὰ δὲ οὐ πολλὸν χρόνον τὠυτὸ φρονήσαντες οἵ τε τοῦ μεγακλέος στασιῶται καὶ οἱ
                  τοῦ λυκούργου ἐξελαύνουσί μιν. οὕτω μὲν πεισίστρατος ἔσχε τὸ πρῶτον ἀθήνας καὶ τὴν
                  τυραννίδα οὔ κω κάρτα ἐρριζωμένην ἔχων ἀπέβαλε, οἱ δὲ ἐξελάσαντες πεισίστρατον
                  αὖτις ἐκ νέης ἐπ᾽ ἀλλήλοισι ἐστασίασαν. περιελαυνόμενος δὲ τῇ στάσι ὁ μεγακλέης
                  ἐπεκηρυκεύετο πεισιστράτῳ, εἰ βούλοιτό οἱ τὴν θυγατέρα ἔχειν γυναῖκα ἐπὶ τῇ
                  τυραννίδι. ἐνδεξαμένου δὲ τὸν λόγον καὶ ὁμολογήσαντος ἐπὶ τούτοισι πεισιστράτου,
                  μηχανῶνται δὴ ἐπὶ τῇ κατόδῳ πρῆγμα εὐηθέστατον, ὡς ἐγὼ εὑρίσκω, μακρῷ ἐπεί γε
                  ἀπεκρίθη ἐκ παλαιτέρου τοῦ βαρβάρου ἔθνεος τὸ ἑλληνικὸν ἐὸν καὶ δεξιώτερον καὶ
                  εὐηθείης ἠλιθίου ἀπηλλαγμένον μᾶλλον , εἰ καὶ τότε γε οὗτοι ἐν ἀθηναίοισι τοῖσι
                  πρώτοισι λεγομένοισι εἶναι ἑλλήνων σοφίην μηχανῶνται τοιάδε. ἐν τῷ δήμῳ τῷ
                  παιανιέϊ ἦν γυνή, τῇ οὔνομα ἦν φύη, μέγαθος ἀπὸ τεσσέρων πήχεων ἀπολείπουσα τρεῖς
                  δακτύλους καὶ ἄλλως εὐειδής. ταύτην τὴν γυναῖκα σκευάσαντες πανοπλίῃ, ἐς ἅρμα
                  ἐσβιβάσαντες καὶ προδέξαντες σχῆμα οἷόν τι ἔμελλε εὐπρεπέστατον φανέεσθαι ἔχουσα,
                  ἤλαυνον ἐς τὸ ἄστυ, προδρόμους κήρυκας προπέμψαντες, οἳ τὰ ἐντεταλμένα ἠγόρευον
                  ἀπικόμενοι ἐς τὸ ἄστυ, λέγοντες τοιάδε·<q
                     n="31"
                     who="#heralds-Peisistratos">ὦ ἀθηναῖοι, δέκεσθε ἀγαθῷ νόῳ πεισίστρατον, τὸν
                     αὐτὴ ἡ ἀθηναίη τιμήσασα ἀνθρώπων μάλιστα κατάγει ἐς τὴν ἑωυτῆς ἀκρόπολιν.</q>οἱ
                  μὲν δὴ ταῦτα διαφοιτῶντες ἔλεγον, αὐτίκα δὲ ἔς τε τοὺς δήμους φάτις ἀπίκετο ὡς
                  ἀθηναίη πεισίστρατον κατάγει, καὶ οἱ ἐν τῷ ἄστεϊ πειθόμενοι τὴν γυναῖκα εἶναι
                  αὐτὴν τὴν θεὸν προσεύχοντό τε τὴν ἄνθρωπον καὶ ἐδέκοντο πεισίστρατον.</p>
            </div>
            <div
               n="61"
               type="chapter">
               <p>ἀπολαβὼν δὲ τὴν τυραννίδα τρόπῳ τῷ εἰρημένῳ ὁ πεισίστρατος κατὰ τὴν ὁμολογίην τὴν
                  πρὸς μεγακλέα γενομένην γαμέει τοῦ μεγακλέος τὴν θυγατέρα. οἷα δὲ παίδων τέ οἱ
                  ὑπαρχόντων νεηνιέων καὶ λεγομένων ἐναγέων εἶναι τῶν<name
                     type="family">ἀλκμεωνιδέων</name>, οὐ βουλόμενός οἱ γενέσθαι ἐκ τῆς νεογάμου
                  γυναικὸς τέκνα ἐμίσγετό οἱ οὐ κατὰ νόμον. τὰ μέν νυν πρῶτα ἔκρυπτε ταῦτα ἡ γυνή,
                  μετὰ δέ, εἴτε ἱστορεούσῃ εἴτε καὶ οὔ, φράζει τῇ ἑωυτῆς μητρί, ἡ δὲ τῷ ἀνδρί. τὸν
                  δὲ δεινόν τι ἔσχε ἀτιμάζεσθαι πρὸς πεισιστράτου. ὀργῇ δὲ ὡς εἶχε καταλλάσσετο τὴν
                  ἔχθρην τοῖσι στασιώτῃσι. μαθὼν δὲ ὁ πεισίστρατος τὰ ποιεύμενα ἐπ᾽ ἑωυτῷ
                  ἀπαλλάσσετο ἐκ τῆς χώρης τὸ παράπαν, ἀπικόμενος δὲ ἐς ἐρέτριαν ἐβουλεύετο ἅμα
                  τοῖσι παισί. ἱππίεω δὲ γνώμῃ νικήσαντος ἀνακτᾶσθαι ὀπίσω τὴν τυραννίδα, ἐνθαῦτα
                  ἤγειρον δωτίνας ἐκ τῶν πολίων αἵτινές σφι προαιδέατό κού τι. πολλῶν δὲ μεγάλα
                  παρασχόντων χρήματα θηβαῖοι ὑπερεβάλοντο τῇ δόσι τῶν χρημάτων. μετὰ δέ, οὐ πολλῷ
                  λόγῳ εἰπεῖν, χρόνος διέφυ καὶ πάντα σφι ἐξήρτυτο ἐς τὴν κάτοδον. καὶ γὰρ ἀργεῖοι
                  μισθωτοὶ ἀπίκοντο ἐκ πελοποννήσου, καὶ νάξιός σφι ἀνὴρ ἀπιγμένος ἐθελοντής, τῷ
                  οὔνομα ἦν λύγδαμις, προθυμίην πλείστην παρείχετο, κομίσας καὶ χρήματα καὶ
                  ἄνδρας.</p>
            </div>
            <div
               n="62"
               type="chapter">
               <p><seg
                     n="1">ἐξ ἐρετρίης δὲ ὁρμηθέντες διὰ ἑνδεκάτου ἔτεος ἀπίκοντο ὀπίσω. καὶ πρῶτον
                     τῆς ἀττικῆς ἴσχουσι μαραθῶνα. ἐν δὲ τούτῳ τῷ χώρῳ σφι στρατοπεδευομένοισι οἵ τε
                     ἐκ τοῦ ἄστεος στασιῶται ἀπίκοντο, ἄλλοι τε ἐκ τῶν δήμων προσέρρεον, τοῖσι ἡ
                     τυραννὶς πρὸ ἐλευθερίης ἦν ἀσπαστότερον. οὗτοι μὲν δὴ συνηλίζοντο·</seg><seg
                     n="2">ἀθηναίων δὲ οἱ ἐκ τοῦ ἄστεος, ἕως μὲν πεισίστρατος τὰ χρήματα ἤγειρε, καὶ
                     μεταῦτις ὡς ἔσχε μαραθῶνα, λόγον οὐδένα εἶχον, ἐπείτε δὲ ἐπύθοντο ἐκ τοῦ
                     μαραθῶνος αὐτὸν πορεύεσθαι ἐπὶ τὸ ἄστυ, οὕτω δὴ βοηθέουσι ἐπ᾽ αὐτόν.</seg><seg
                     n="3">καὶ οὗτοί τε πανστρατιῇ ἤισαν ἐπὶ τοὺς κατιόντας καὶ οἱ ἀμφὶ
                     πεισίστρατον, ὡς ὁρμηθέντες ἐκ μαραθῶνος ἤισαν ἐπὶ τὸ ἄστυ, ἐς τὠυτὸ συνιόντες
                     ἀπικνέονται ἐπὶ παλληνίδος ἀθηναίης ἱρὸν καὶ ἀντία ἔθεντο τὰ ὅπλα.</seg><seg
                     n="4">ἐνθαῦτα θείῃ πομπῇ χρεώμενος παρίσταται πεισιστράτῳ ἀμφίλυτος ὁ ἀκαρνὰν
                     χρησμολόγος ἀνήρ, ὅς οἱ προσιὼν χρᾷ ἐν ἑξαμέτρῳ τόνῳ τάδε λέγων·<q
                        n="32"
                        type="oracle"
                        who="#Amphilytus"><l>ἔρριπται δ᾽ ὁ βόλος, τὸ δὲ δίκτυον
                           ἐκπεπέτασται,</l><l>θύννοι δ᾽ οἱμήσουσι σεληναίης διὰ
                     νυκτός.</l></q></seg></p>
            </div>
            <div
               n="63"
               type="chapter">
               <p>ὁ μὲν δή οἱ ἐνθεάζων χρᾷ ταῦτα, πεισίστρατος δὲ συλλαβὼν τὸ χρηστήριον καὶ φὰς
                  δέκεσθαι τὸ χρησθὲν ἐπῆγε τὴν στρατιήν. ἀθηναῖοι δὲ οἱ ἐκ τοῦ ἄστεος πρὸς ἄριστον
                  τετραμμένοι ἦσαν δὴ τηνικαῦτα καὶ μετὰ τὸ ἄριστον μετεξέτεροι αὐτῶν οἱ μὲν πρὸς
                  κύβους, οἱ δὲ πρὸς ὕπνον. οἱ δὲ ἀμφὶ πεισίστρατον ἐσπεσόντες τοὺς ἀθηναίους
                  τρέπουσι. φευγόντων δὲ τούτων βουλὴν ἐνθαῦτα σοφωτάτην πεισίστρατος ἐπιτεχνᾶται,
                  ὅκως μήτε ἁλισθεῖεν ἔτι οἱ ἀθηναῖοι διεσκεδασμένοι τε εἶεν· ἀναβιβάσας τοὺς παῖδας
                  ἐπὶ ἵππους προέπεμπε, οἱ δὲ καταλαμβάνοντες τοὺς φεύγοντας ἔλεγον τὰ ἐντεταλμένα
                  ὑπὸ πεισιστράτου, θαρσέειν τε κελεύοντες καὶ ἀπιέναι ἕκαστον ἐπὶ τὰ ἑωυτοῦ.</p>
            </div>
            <div
               n="64"
               type="chapter">
               <p>πειθομένων δὲ τῶν ἀθηναίων, οὕτω δὴ πεισίστρατος τὸ τρίτον σχὼν ἀθήνας ἐρρίζωσε
                  τὴν τυραννίδα ἐπικούροισί τε πολλοῖσι καὶ χρημάτων συνόδοισι, τῶν μὲν αὐτόθεν, τῶν
                  δὲ ἀπὸ στρυμόνος ποταμοῦ συνιόντων, ὁμήρους τε τῶν παραμεινάντων ἀθηναίων καὶ μὴ
                  αὐτίκα φυγόντων παῖδας λαβὼν καὶ καταστήσας ἐς νάξον καὶ γὰρ ταύτην ὁ πεισίστρατος
                  κατεστρέψατο πολέμῳ καὶ ἐπέτρεψε λυγδάμι , πρός τε ἔτι τούτοισι τὴν νῆσον δῆλον
                  καθήρας ἐκ τῶν λογίων, καθήρας δὲ ὧδε· ἐπ᾽ ὅσον ἔποψις ἀπὸ τοῦ ἱροῦ εἶχε, ἐκ
                  τούτου τοῦ χώρου παντὸς ἐξορύξας τοὺς νεκροὺς μετεφόρεε ἐς ἄλλον χῶρον τῆς δήλου.
                  καὶ πεισίστρατος μὲν ἐτυράννευε ἀθηνέων, ἀθηναίων δὲ οἱ μὲν ἐν τῇ μάχῃ
                  ἐπεπτώκεσαν, οἱ δὲ αὐτῶν μετ᾽<name
                     type="family">ἀλκμεωνιδέων</name>ἔφευγον ἐκ τῆς οἰκηίης.</p>
            </div>
            <div
               n="65"
               type="chapter">
               <p>τοὺς μέν νυν ἀθηναίους τοιαῦτα τὸν χρόνον τοῦτον ἐπυνθάνετο ὁ κροῖσος κατέχοντα,
                  τοὺς δὲ λακεδαιμονίους ἐκ κακῶν τε μεγάλων πεφευγότας καὶ ἐόντας ἤδη τῷ πολέμῳ
                  κατυπερτέρους τεγεητέων. ἐπὶ γὰρ λέοντος βασιλεύοντος καὶ ἡγησικλέος ἐν σπάρτῃ
                  τοὺς ἄλλους πολέμους εὐτυχέοντες οἱ λακεδαιμόνιοι πρὸς τεγεήτας μούνους
                  προσέπταιον. τὸ δὲ ἔτι πρότερον τούτων καὶ κακονομώτατοι ἦσαν σχεδὸν πάντων
                  ἑλλήνων κατά τε σφέας αὐτοὺς καὶ ξείνοισι ἀπρόσμικτοι. μετέβαλον δὲ ὧδε ἐς
                  εὐνομίην· λυκούργου τῶν σπαρτιητέων δοκίμου ἀνδρὸς ἐλθόντος ἐς δελφοὺς ἐπὶ τὸ
                  χρηστήριον, ὡς ἐσήιε ἐς τὸ μέγαρον, ἰθὺς ἡ πυθίη λέγει τάδε·<q
                     n="33"
                     type="oracle"
                     who="#Pythia"><l>ἥκεις, ὦ λυκόοργε, ἐμὸν ποτὶ πίονα νηὸν</l><l>ζηνὶ φίλος καὶ
                        πᾶσιν ὀλύμπια δώματ᾽ ἔχουσι.</l><l>δίζω ἤ σε θεὸν μαντεύσομαι ἢ
                        ἄνθρωπον·</l><l>ἀλλ᾽ ἔτι καὶ μᾶλλον θεὸν ἔλπομαι, ὦ λυκόοργε.</l></q>οἱ μὲν
                  δή τινες πρὸς τούτοισι λέγουσι καὶ φράσαι αὐτῷ τὴν πυθίην τὸν νῦν κατεστεῶτα
                  κόσμον σπαρτιήτῃσι· ὡς δ᾽ αὐτοὶ λακεδαιμόνιοι λέγουσι, λυκοῦργον ἐπιτροπεύσαντα
                  λεωβώτεω, ἀδελφιδέου μὲν ἑωυτοῦ, βασιλεύοντος δὲ σπαρτιητέων, ἐκ κρήτης ἀγαγέσθαι
                  ταῦτα. ὡς γὰρ ἐπετρόπευσε τάχιστα, μετέστησε τὰ νόμιμα πάντα καὶ ἐφύλαξε ταῦτα μὴ
                  παραβαίνειν. μετὰ δὲ τὰ ἐς πόλεμον ἔχοντα, ἐνωμοτίας καὶ τριηκάδας καὶ συσσίτια,
                  πρός τε τούτοισι τοὺς ἐφόρους καὶ γέροντας ἔστησε λυκοῦργος.</p>
            </div>
            <div
               n="66"
               type="chapter">
               <p>οὕτω μὲν μεταβαλόντες εὐνομήθησαν, τῷ δὲ λυκούργῳ τελευτήσαντι ἱρὸν εἱσάμενοι
                  σέβονται μεγάλως. οἷα δὲ ἔν τε χώρῃ ἀγαθῇ καὶ πλήθεϊ οὐκ ὀλίγῳ ἀνδρῶν, ἀνά τε
                  ἔδραμον αὐτίκα καὶ εὐθενήθησαν. καὶ δή σφι οὐκέτι ἀπέχρα ἡσυχίην ἄγειν, ἀλλὰ
                  καταφρονήσαντες ἀρκάδων κρέσσονες εἶναι ἐχρηστηριάζοντο ἐν δελφοῖσι ἐπὶ πάσῃ τῇ
                  ἀρκάδων χώρῃ. ἡ δὲ πυθίη σφι χρᾷ τάδε·<q
                     n="34"
                     type="oracle"
                     who="#Pythia"><l>ἀρκαδίην μ᾽ αἰτεῖς; μέγα μ᾽ αἰτεῖς· οὔ τοι δώσω.</l><l>πολλοὶ
                        ἐν ἀρκαδίῃ βαλανηφάγοι ἄνδρες ἔασιν,</l><l>οἵ ς᾽ ἀποκωλύσουσιν. ἐγὼ δέ τοι
                        οὔτι μεγαίρω·</l><l>δώσω τοι τεγέην ποσσίκροτον ὀρχήσασθαι</l><l>καὶ καλὸν
                        πεδίον σχοίνῳ διαμετρήσασθαι.</l></q>ταῦτα ὡς ἀπενειχθέντα ἤκουσαν οἱ
                  λακεδαιμόνιοι, ἀρκάδων μὲν τῶν ἄλλων ἀπείχοντο, οἱ δὲ πέδας φερόμενοι ἐπὶ τεγεήτας
                  ἐστρατεύοντο, χρησμῷ κιβδήλῳ πίσυνοι, ὡς δὴ ἐξανδραποδιεύμενοι τοὺς τεγεήτας.
                  ἑσσωθέντες δὲ τῇ συμβολῇ, ὅσοι αὐτῶν ἐζωγρήθησαν, πέδας τε ἔχοντες τὰς ἐφέροντο
                  αὐτοὶ καὶ σχοίνῳ διαμετρησάμενοι τὸ πεδίον τὸ τεγεητέων ἐργάζοντο. αἱ δὲ πέδαι
                  αὗται ἐν τῇσι ἐδεδέατο ἔτι καὶ ἐς ἐμὲ ἦσαν σόαι ἐν τεγέῃ, περὶ τὸν νηὸν τῆς ἀλέης
                  ἀθηναίης κρεμάμεναι.</p>
            </div>
            <div
               n="67"
               type="chapter">
               <p>κατὰ μὲν δὴ τὸν πρότερον πόλεμον συνεχέως ἀεὶ κακῶς ἀέθλεον πρὸς τοὺς τεγεήτας,
                  κατὰ δὲ τὸν κατὰ κροῖσον χρόνον καὶ τὴν ἀναξανδρίδεώ τε καὶ ἀρίστωνος βασιληίην ἐν
                  λακεδαίμονι ἤδη οἱ σπαρτιῆται κατυπέρτεροι τῷ πολέμῳ ἐγεγόνεσαν, τρόπῳ τοιῷδε
                  γενόμενοι. ἐπειδὴ αἰεὶ τῷ πολέμῳ ἑσσοῦντο ὑπὸ τεγεητέων, πέμψαντες θεοπρόπους ἐς
                  δελφοὺς ἐπειρώτων τίνα ἂν θεῶν ἱλασάμενοι κατύπερθε τῷ πολέμῳ τεγεητέων γενοίατο.
                  ἡ δὲ πυθίη σφι ἔχρησε τὰ ὀρέστεω τοῦ ἀγαμέμνονος ὀστέα ἐπαγαγομένους. ὡς δὲ
                  ἀνευρεῖν οὐκ οἷοί τε ἐγίνοντο τὴν θήκην τοῦ ὀρέστεω, ἔπεμπον αὖτις ἐς τὸν θεὸν
                  ἐπειρησομένους τὸν χῶρον ἐν τῷ κέοιτο ὀρέστης. εἰρωτῶσι δὲ ταῦτα τοῖσι θεοπρόποισι
                  λέγει ἡ πυθίη τάδε·<q
                     n="35"
                     type="oracle"
                     who="#Pythia"><l>ἔστι τις ἀρκαδίης τεγέη λευρῷ ἐνὶ χώρῳ,</l><l>ἔνθ᾽ ἄνεμοι
                        πνείουσι δύω κρατερῆς ὑπ᾽ ἀνάγκης,</l><l>καὶ τύπος ἀντίτυπος, καὶ πῆμ᾽ ἐπὶ
                        πήματι κεῖται.</l><l>ἔνθ᾽ ἀγαμεμνονίδην κατέχει φυσίζοος αἶα·</l><l>τὸν σὺ
                        κομισσάμενος τεγέης ἐπιτάρροθος ἔσσῃ.</l></q>ὡς δὲ καὶ ταῦτα ἤκουσαν οἱ
                  λακεδαιμόνιοι, ἀπεῖχον τῆς ἐξευρέσιος οὐδὲν ἔλασσον, πάντα διζήμενοι, ἐς οὗ δὴ
                  λίχης τῶν ἀγαθοεργῶν καλεομένων σπαρτιητέων ἀνεῦρε. οἱ δὲ ἀγαθοεργοί εἰσι τῶν
                  ἀστῶν, ἐξιόντες ἐκ τῶν ἱππέων αἰεὶ οἱ πρεσβύτατοι, πέντε ἔτεος ἑκάστου· τοὺς δεῖ
                  τοῦτον τὸν ἐνιαυτόν, τὸν ἂν ἐξίωσι ἐκ τῶν ἱππέων, σπαρτιητέων τῷ κοινῷ
                  διαπεμπομένους μὴ ἐλινύειν ἄλλους ἄλλῃ.</p>
            </div>
            <div
               n="68"
               type="chapter">
               <p>τούτων ὦν τῶν ἀνδρῶν λίχης ἀνεῦρε ἐν τεγέῃ καὶ συντυχίῃ χρησάμενος καὶ σοφίῃ.
                  ἐούσης γὰρ τοῦτον τὸν χρόνον ἐπιμιξίης πρὸς τοὺς τεγεήτας ἐλθὼν ἐς χαλκήιον
                  ἐθηεῖτο σίδηρον ἐξελαυνόμενον καὶ ἐν θώματι ἦν ὁρέων τὸ ποιεύμενον. μαθὼν δέ μιν ὁ
                  χαλκεὺς ἀποθωμάζοντα εἶπε παυσάμενος τοῦ ἔργου·<q
                     n="36"
                     who="#bronzesmith">ἦ κου ἄν, ὦ ξεῖνε λάκων, εἴ περ εἶδες τό περ ἐγώ, κάρτα ἂν
                     ἐθώμαζες, ὅκου νῦν οὕτω τυγχάνεις θῶμα ποιεύμενος τὴν ἐργασίην τοῦ σιδήρου. ἐγὼ
                     γὰρ ἐν τῇδε θέλων ἐν τῇ αὐλῇ φρέαρ ποιήσασθαι, ὀρύσσων ἐπέτυχον σορῷ ἑπταπήχεϊ·
                     ὑπὸ δὲ ἀπιστίης μὴ μὲν γενέσθαι μηδαμὰ μέζονας ἀνθρώπους τῶν νῦν ἄνοιξα αὐτὴν
                     καὶ εἶδον τὸν νεκρὸν μήκεϊ ἴσον ἐόντα τῇ σορῷ. μετρήσας δὲ συνέχωσα ὀπίσω.</q>ὁ
                  μὲν δή οἱ ἔλεγε τά περ ὀπώπεε, ὁ δὲ ἐννώσας τὰ λεγόμενα συνεβάλλετο τὸν ὀρέστην
                  κατὰ τὸ θεοπρόπιον τοῦτον εἶναι, τῇδε συμβαλλόμενος· τοῦ χαλκέος δύο ὁρέων φύσας
                  τοὺς ἀνέμους εὕρισκε ἐόντας, τὸν δὲ ἄκμονα καὶ τὴν σφῦραν τόν τε τύπον καὶ τὸν
                  ἀντίτυπον, τὸν δὲ ἐξελαυνόμενον σίδηρον τὸ πῆμα ἐπὶ πήματι κείμενον, κατὰ τοιόνδε
                  τι εἰκάζων, ὡς ἐπὶ κακῷ ἀνθρώπου σίδηρος ἀνεύρηται. συμβαλόμενος δὲ ταῦτα καὶ
                  ἀπελθὼν ἐς σπάρτην ἔφραζε λακεδαιμονίοισι πᾶν τὸ πρῆγμα. οἱ δὲ ἐκ λόγου πλαστοῦ
                  ἐπενείκαντές οἱ αἰτίην ἐδίωξαν. ὁ δὲ ἀπικόμενος ἐς τεγέην καὶ φράζων τὴν ἑωυτοῦ
                  συμφορὴν πρὸς τὸν χαλκέα ἐμισθοῦτο παρ᾽ οὐκ ἐκδιδόντος τὴν αὐλήν. χρόνῳ δὲ ὡς
                  ἀνέγνωσε, ἐνοικίσθη, ἀνορύξας δὲ τὸν τάφον καὶ τὰ ὀστέα συλλέξας οἴχετο φέρων ἐς
                  σπάρτην. καὶ ἀπὸ τούτου τοῦ χρόνου, ὅκως πειρῴατο ἀλλήλων, πολλῷ κατυπέρτεροι τῷ
                  πολέμῳ ἐγίνοντο οἱ λακεδαιμόνιοι· ἤδη δέ σφι καὶ ἡ πολλὴ τῆς πελοποννήσου ἦν
                  κατεστραμμένη.</p>
            </div>
            <div
               n="69"
               type="chapter">
               <p>ταῦτα δὴ ὦν πάντα πυνθανόμενος ὁ κροῖσος ἔπεμπε ἐς σπάρτην ἀγγέλους δῶρά τε
                  φέροντας καὶ δεησομένους συμμαχίης, ἐντειλάμενός τε τὰ λέγειν χρῆν. οἱ δὲ ἐλθόντες ἔλεγον·<q
                     n="37"
                     who="#messengers-Croesus">ἔπεμψε ἡμέας κροῖσος ὁ λυδῶν τε καὶ ἄλλων ἐθνέων
                     βασιλεύς, λέγων τάδε·<q
                        n="38"
                        who="#Croesus">ὦ λακεδαιμόνιοι, χρήσαντος τοῦ θεοῦ τὸν ἕλληνα φίλον
                        προσθέσθαι, ὑμέας γὰρ πυνθάνομαι προεστάναι τῆς ἑλλάδος, ὑμέας ὦν κατὰ τὸ
                        χρηστήριον προσκαλέομαι φίλος τε θέλων γενέσθαι καὶ σύμμαχος ἄνευ τε δόλου
                        καὶ ἀπάτης.</q></q>κροῖσος μὲν δὴ ταῦτα δι᾽ ἀγγέλων ἐπεκηρυκεύετο,
                  λακεδαιμόνιοι δὲ ἀκηκοότες καὶ αὐτοὶ τὸ θεοπρόπιον τὸ κροίσῳ γενόμενον ἥσθησάν τε
                  τῇ ἀπίξι τῶν λυδῶν καὶ ἐποιήσαντο ὅρκια ξεινίης πέρι καὶ συμμαχίης. καὶ γάρ τινες
                  αὐτοὺς εὐεργεσίαι εἶχον ἐκ κροίσου πρότερον ἔτι γεγονυῖαι· πέμψαντες γὰρ οἱ
                  λακεδαιμόνιοι ἐς σάρδις χρυσὸν ὠνέοντο, ἐς ἄγαλμα βουλόμενοι χρήσασθαι τοῦτο τὸ
                  νῦν τῆς λακωνικῆς ἐν θόρνακι ἵδρυται ἀπόλλωνος, κροῖσος δέ σφι ὠνεομένοισι ἔδωκε
                  δωτίνην.</p>
            </div>
            <div
               n="70"
               type="chapter">
               <p>τούτων τε ὦν εἵνεκεν οἱ λακεδαιμόνιοι τὴν συμμαχίην ἐδέξαντο, καὶ ὅτι ἐκ πάντων
                  σφέας προκρίνας ἑλλήνων αἱρέετο φίλους. καὶ τοῦτο μὲν αὐτοὶ ἦσαν ἕτοιμοι
                  ἐπαγγείλαντι, τοῦτο δὲ ποιησάμενοι κρητῆρα χάλκεον ζῳδίων τε ἔξωθεν πλήσαντες περὶ
                  τὸ χεῖλος καὶ μεγάθεϊ τριηκοσίους ἀμφορέας χωρέοντα ἦγον, δῶρον βουλόμενοι
                  ἀντιδοῦναι κροίσῳ. οὗτος ὁ κρητὴρ οὐκ ἀπίκετο ἐς σάρδις δι᾽ αἰτίας διφασίας
                  λεγομένας τάσδε· οἱ μὲν λακεδαιμόνιοι λέγουσι ὡς, ἐπείτε ἀγόμενος ἐς τὰς σάρδις ὁ
                  κρητὴρ ἐγίνετο κατὰ τὴν σαμίην, πυθόμενοι σάμιοι ἀπελοίατο αὐτὸν νηυσὶ μακρῇσι
                  ἐπιπλώσαντες· αὐτοὶ δὲ σάμιοι λέγουσι ὡς, ἐπείτε ὑστέρησαν οἱ ἄγοντες τῶν
                  λακεδαιμονίων τὸν κρητῆρα, ἐπυνθάνοντο δὲ σάρδις τε καὶ κροῖσον ἡλωκέναι, ἀπέδοντο
                  τὸν κρητῆρα ἐν σάμῳ, ἰδιώτας δὲ ἄνδρας πριαμένους ἀναθεῖναί μιν ἐς τὸ ἥραιον· τάχα
                  δὲ ἂν καὶ οἱ ἀποδόμενοι λέγοιεν, ἀπικόμενοι ἐς σπάρτην, ὡς ἀπαιρεθείησαν ὑπὸ
                  σαμίων.</p>
            </div>
            <div
               n="71"
               type="chapter">
               <p>κατὰ μέν νυν τὸν κρητῆρα οὕτως ἔσχε, κροῖσος δὲ ἁμαρτὼν τοῦ χρησμοῦ ἐποιέετο
                  στρατηίην ἐς καππαδοκίην, ἐλπίσας καταιρήσειν κῦρόν τε καὶ τὴν περσέων δύναμιν.
                  παρασκευαζομένου δὲ κροίσου στρατεύεσθαι ἐπὶ πέρσας, τῶν τις λυδῶν νομιζόμενος καὶ
                  πρόσθε εἶναι σοφός, ἀπὸ δὲ ταύτης τῆς γνώμης καὶ τὸ κάρτα οὔνομα ἐν λυδοῖσι ἔχων,
                  συνεβούλευσε κροίσῳ τάδε · οὔνομά οἱ ἦν σάνδανις ·<q
                     n="39"
                     who="#Sandanis">ὦ βασιλεῦ, ἐπ᾽ ἄνδρας τοιούτους στρατεύεσθαι παρασκευάζεαι, οἳ
                     σκυτίνας μὲν ἀναξυρίδας, σκυτίνην δὲ τὴν ἄλλην ἐσθῆτα φορέουσι, σιτέονται δὲ
                     οὐκ ὅσα ἐθέλουσι, ἀλλ᾽ ὅσα ἔχουσι, χώρην ἔχοντες τρηχέαν. πρὸς δὲ οὐκ οἴνῳ
                     διαχρέωνται, ἀλλὰ ὑδροποτέουσι, οὐ σῦκα δὲ ἔχουσι τρώγειν, οὐκ ἄλλο ἀγαθὸν
                     οὐδέν. τοῦτο μὲν δή, εἰ νικήσεις, τί σφεας ἀπαιρήσεαι, τοῖσί γε μὴ ἔστι μηδέν;
                     τοῦτο δέ, ἢν νικηθῇς, μάθε ὅσα ἀγαθὰ ἀποβαλέεις. γευσάμενοι γὰρ τῶν ἡμετέρων
                     ἀγαθῶν περιέξονται οὐδὲ ἀπωστοὶ ἔσονται. ἐγὼ μέν νυν θεοῖσι ἔχω χάριν, οἳ οὐκ
                     ἐπὶ νόον ποιεῦσι πέρσῃσι στρατεύεσθαι ἐπὶ λυδούς.</q>ταῦτα λέγων οὐκ ἔπειθε τὸν
                  κροῖσον. πέρσῃσι γάρ, πρὶν λυδοὺς καταστρέψασθαι, ἦν οὔτε ἁβρὸν οὔτε ἀγαθὸν
                  οὐδέν.</p>
            </div>
            <div
               n="72"
               type="chapter">
               <p>οἱ δὲ καππαδόκαι ὑπὸ ἑλλήνων σύριοι ὀνομάζονται· ἦσαν δὲ οἱ σύριοι οὗτοι τὸ μὲν
                  πρότερον ἢ πέρσας ἄρξαι μήδων κατήκοοι, τότε δὲ κύρου. ὁ γὰρ οὖρος ἦν τῆς τε
                  μηδικῆς ἀρχῆς καὶ τῆς λυδικῆς ὁ ἅλυς ποταμός, ὃς ῥέει ἐξ ἀρμενίου ὄρεος διὰ
                  κιλίκων, μετὰ δὲ ματιηνοὺς μὲν ἐν δεξιῇ ἔχει ῥέων, ἐκ δὲ τοῦ ἑτέρου φρύγας,
                  παραμειβόμενος δὲ τούτους καὶ ῥέων ἄνω πρὸς βορέην ἄνεμον ἔνθεν μὲν συρίους
                  καππαδόκας ἀπέργει, ἐξ εὐωνύμου δὲ παφλαγόνας. οὕτως ὁ ἅλυς ποταμὸς ἀποτάμνει
                  σχεδὸν πάντα τῆς ἀσίης τὰ κάτω ἐκ θαλάσσης τῆς ἀντίον κύπρου ἐς τὸν εὔξεινον
                  πόντον· ἔστι δὲ αὐχὴν οὗτος τῆς χώρης ταύτης ἁπάσης· μῆκος ὁδοῦ εὐζώνῳ ἀνδρὶ πέντε
                  ἡμέραι ἀναισιμοῦνται.</p>
            </div>
            <div
               n="73"
               type="chapter">
               <p>ἐστρατεύετο δὲ ὁ κροῖσος ἐπὶ τὴν καππαδοκίην τῶνδε εἵνεκα, καὶ γῆς ἱμέρῳ
                  προσκτήσασθαι πρὸς τὴν ἑωυτοῦ μοῖραν βουλόμενος, καὶ μάλιστα τῷ χρηστηρίῳ πίσυνος
                  ἐών, καὶ τείσασθαι θέλων ὑπὲρ ἀστυάγεος κῦρον. ἀστυάγεα γὰρ τὸν κυαξάρεω, ἐόντα
                  κροίσου μὲν γαμβρόν, μήδων δὲ βασιλέα, κῦρος ὁ καμβύσεω καταστρεψάμενος εἶχε,
                  γενόμενον γαμβρὸν κροίσῳ ὧδε. σκυθέων τῶν νομάδων ἴλη ἀνδρῶν στασιάσασα ὑπεξῆλθε
                  ἐς γῆν τὴν μηδικήν· ἐτυράννευε δὲ τὸν χρόνον τοῦτον μήδων κυαξάρης ὁ φραόρτεω τοῦ
                  δηιόκεω, ὃς τοὺς σκύθας τούτους τὸ μὲν πρῶτον περιεῖπε εὖ ὡς ἐόντας ἱκέτας· ὥστε
                  δὲ περὶ πολλοῦ ποιεύμενος αὐτούς, παῖδάς σφι παρέδωκε τὴν γλῶσσάν τε ἐκμαθεῖν καὶ
                  τὴν τέχνην τῶν τόξων. χρόνου δὲ γενομένου καὶ αἰεὶ φοιτώντων τῶν σκυθέων ἐπ᾽ ἄγρην
                  καὶ αἰεί τι φερόντων, καί κοτε συνήνεικε ἑλεῖν σφεας μηδέν· νοστήσαντας δὲ αὐτοὺς
                  κεινῇσι χερσὶ ὁ κυαξάρης ἦν γάρ, ὡς διέδεξε, ὀργὴν οὐκ ἄκρος τρηχέως κάρτα
                  περιέσπε ἀεικείῃ. οἱ δὲ ταῦτα πρὸς κυαξάρεω παθόντες, ὥστε ἀνάξια σφέων αὐτῶν
                  πεπονθότες, ἐβούλευσαν τῶν παρὰ σφίσι διδασκομένων παίδων ἕνα κατακόψαι,
                  σκευάσαντες δὲ αὐτὸν ὥσπερ ἐώθεσαν καὶ τὰ θηρία σκευάζειν, κυαξάρῃ δοῦναι φέροντες
                  ὡς ἄγρην δῆθεν, δόντες δὲ τὴν ταχίστην κομίζεσθαι παρὰ ἀλυάττην τὸν σαδυάττεω ἐς
                  σάρδις. ταῦτα καὶ ἐγένετο· καὶ γὰρ κυαξάρης καὶ οἱ παρεόντες δαιτυμόνες τῶν κρεῶν
                  τούτων ἐπάσαντο, καὶ οἱ σκύθαι ταῦτα ποιήσαντες ἀλυάττεω ἱκέται ἐγένοντο.</p>
            </div>
            <div
               n="74"
               type="chapter">
               <p>μετὰ δὲ ταῦτα, οὐ γὰρ δὴ ὁ ἀλυάττης ἐξεδίδου τοὺς σκύθας ἐξαιτέοντι κυαξάρῃ,
                  πόλεμος τοῖσι λυδοῖσι καὶ τοῖσι μήδοισι ἐγεγόνεε ἐπ᾽ ἔτεα πέντε, ἐν τοῖσι πολλάκις
                  μὲν οἱ μῆδοι τοὺς λυδοὺς ἐνίκησαν, πολλάκις δέ οἱ λυδοὶ τοὺς μήδους· ἐν δὲ καὶ
                  νυκτομαχίην τινὰ ἐποιήσαντο· διαφέρουσι δέ σφι ἐπὶ ἴσης τὸν πόλεμον τῷ ἕκτῳ ἔτεϊ
                  συμβολῆς γενομένης συνήνεικε ὥστε, τῆς μάχης συνεστεώσης, τὴν ἡμέρην ἐξαπίνης
                  νύκτα γενέσθαι. τὴν δὲ μεταλλαγὴν ταύτην τῆς ἡμέρης θαλῆς ὁ μιλήσιος τοῖσι ἴωσι
                  προηγόρευσε ἔσεσθαι, οὖρον προθέμενος ἐνιαυτὸν τοῦτον ἐν τῷ δὴ καὶ ἐγένετο ἡ
                  μεταβολή. οἱ δὲ λυδοί τε καὶ οἱ μῆδοι ἐπείτε εἶδον νύκτα ἀντὶ ἡμέρης γενομένην,
                  τῆς μάχης τε ἐπαύσαντο καὶ μᾶλλόν τι ἔσπευσαν καὶ ἀμφότεροι εἰρήνην ἑωυτοῖσι
                  γενέσθαι. οἱ δὲ συμβιβάσαντες αὐτοὺς ἦσαν οἵδε, συέννεσίς τε ὁ κίλιξ καὶ λαβύνητος
                  ὁ βαβυλώνιος. οὗτοί σφι καὶ τὸ ὅρκιον οἱ σπεύσαντες γενέσθαι ἦσαν, καὶ γάμων
                  ἐπαλλαγὴν ἐποίησαν· ἀλυάττην γὰρ ἔγνωσαν δοῦναι τὴν θυγατέρα ἀρύηνιν ἀστυάγεϊ τῷ
                  κυαξάρεω παιδί· ἄνευ γὰρ ἀναγκαίης ἰσχυρῆς συμβάσιες ἰσχυραὶ οὐκ ἐθέλουσι
                  συμμένειν. ὅρκια δὲ ποιέεται ταῦτα τὰ ἔθνεα τά πέρ τε ἕλληνες, καὶ πρὸς τούτοισι,
                  ἐπεὰν τοὺς βραχίονας ἐπιτάμωνται ἐς τὴν ὁμοχροίην, τὸ αἷμα ἀναλείχουσι
                  ἀλλήλων.</p>
            </div>
            <div
               n="75"
               type="chapter">
               <p>τοῦτον δὴ ὦν τὸν ἀστυάγεα κῦρος ἐόντα ἑωυτοῦ μητροπάτορα καταστρεψάμενος εἶχε δι᾽
                  αἰτίην τὴν ἐγὼ ἐν τοῖσι ὀπίσω λόγοισι σημανέω. τὰ κροῖσος ἐπιμεμφόμενος τῷ κύρῳ ἔς
                  τε τὰ χρηστήρια ἔπεμπε εἰ στρατεύηται ἐπὶ πέρσας, καὶ δὴ καί, ἀπικομένου χρησμοῦ
                  κιβδήλου, ἐλπίσας πρὸς ἑωυτοῦ τὸν χρησμὸν εἶναι, ἐστρατεύετο ἐς τὴν περσέων
                  μοῖραν.</p>
               <p>ὡς δὲ ἀπίκετο ἐπὶ τὸν ἅλυν ποταμὸν ὁ κροῖσος, τὸ ἐνθεῦτεν, ὡς μὲν ἐγὼ λέγω, κατὰ
                  τὰς ἐούσας γεφύρας διεβίβασε τὸν στρατόν, ὡς δὲ ὁ πολλὸς λόγος ἑλλήνων, θαλῆς οἱ ὁ
                  μιλήσιος διεβίβασε. ἀπορέοντος γὰρ κροίσου ὅκως οἱ διαβήσεται τὸν ποταμὸν ὁ
                  στρατός οὐ γὰρ δὴ εἶναί κω τοῦτον τὸν χρόνον τὰς γεφύρας ταύτας , λέγεται παρεόντα
                  τὸν θαλῆν ἐν τῷ στρατοπέδῳ ποιῆσαι αὐτῷ τὸν ποταμὸν ἐξ ἀριστερῆς χειρὸς ῥέοντα τοῦ
                  στρατοῦ καὶ ἐκ δεξιῆς ῥέειν, ποιῆσαι δὲ ὧδε. ἄνωθεν τοῦ στρατοπέδου ἀρξάμενον
                  διώρυχα βαθέαν ὀρύσσειν, ἄγοντα μηνοειδέα, ὅκως ἂν τὸ στρατόπεδον ἱδρυμένον κατὰ
                  νώτου λάβοι, ταύτῃ κατὰ τὴν διώρυχα ἐκτραπόμενος ἐκ τῶν ἀρχαίων ῥεέθρων, καὶ
                  αὖτις, παραμειβόμενος τὸ στρατόπεδον, ἐς τὰ ἀρχαῖα ἐσβάλλοι, ὥστε, ἐπείτε καὶ
                  ἐσχίσθη τάχιστα ὁ ποταμός, ἀμφοτέρῃ διαβατὸς ἐγένετο. οἱ δὲ καὶ τὸ παράπαν λέγουσι
                  καὶ τὸ ἀρχαῖον ῥέεθρον ἀποξηρανθῆναι· ἀλλὰ τοῦτο μὲν οὐ προσίεμαι· κῶς γὰρ ὀπίσω
                  πορευόμενοι διέβησαν ἂν αὐτόν;</p>
            </div>
            <div
               n="76"
               type="chapter">
               <p>κροῖσος δὲ ἐπείτε διαβὰς σὺν τῷ στρατῷ ἀπίκετο τῆς καππαδοκίης ἐς τὴν πτερίην
                  καλεομένην ἡ δὲ πτερίη ἐστὶ τῆς χώρης ταύτης τὸ ἰσχυρότατον, κατὰ σινώπην πόλιν
                  τὴν ἐν εὐξείνῳ πόντῳ μάλιστά κῃ κειμένη , ἐνθαῦτα ἐστρατοπεδεύετο φθείρων τῶν
                  συρίων τοὺς κλήρους. καὶ εἷλε μὲν τῶν πτερίων τὴν πόλιν καὶ ἠνδραποδίσατο, εἷλε δὲ
                  τὰς περιοικίδας αὐτῆς πάσας, συρίους τε οὐδὲν ἐόντας αἰτίους ἀναστάτους ἐποίησε.
                  κῦρος δὲ ἀγείρας τὸν ἑωυτοῦ στρατὸν καὶ παραλαβὼν τοὺς μεταξὺ οἰκέοντας πάντας
                  ἠντιοῦτο κροίσῳ. πρὶν δὲ ἐξελαύνειν ὁρμῆσαι τὸν στρατόν, πέμψας κήρυκας ἐς τοὺς
                  ἴωνας ἐπειρᾶτό σφεας ἀπὸ κροίσου ἀπιστάναι. ἴωνες μέν νυν οὐκ ἐπείθοντο. κῦρος δὲ
                  ὡς ἀπίκετο καὶ ἀντεστρατοπεδεύσατο κροίσῳ, ἐνθαῦτα ἐν τῇ πτερίῃ χώρῃ ἐπειρῶντο
                  κατὰ τὸ ἰσχυρὸν ἀλλήλων. μάχης δὲ καρτερῆς γενομένης καὶ πεσόντων ἀμφοτέρων
                  πολλῶν, τέλος οὐδέτεροι νικήσαντες διέστησαν νυκτὸς ἐπελθούσης. καὶ τὰ μὲν
                  στρατόπεδα ἀμφότερα οὕτως ἠγωνίσατο.</p>
            </div>
            <div
               n="77"
               type="chapter">
               <p>κροῖσος δὲ μεμφθεὶς κατὰ τὸ πλῆθος τὸ ἑωυτοῦ στράτευμα ἦν γάρ οἱ ὁ συμβαλὼν
                  στρατὸς πολλὸν ἐλάσσων ἢ ὁ κύρου , τοῦτο μεμφθείς, ὡς τῇ ὑστεραίῃ οὐκ ἐπειρᾶτο
                  ἐπιὼν ὁ κῦρος, ἀπήλαυνε ἐς τὰς σάρδις, ἐν νόῳ ἔχων παρακαλέσας μὲν αἰγυπτίους κατὰ
                  τὸ ὅρκιον ἐποιήσατο γὰρ καὶ πρὸς ἄμασιν βασιλεύοντα αἰγύπτου συμμαχίην πρότερον ἤ
                  περ πρὸς λακεδαιμονίους , μεταπεμψάμενος δὲ καὶ βαβυλωνίους καὶ γὰρ πρὸς τούτους
                  αὐτῷ ἐπεποίητο συμμαχίη, ἐτυράννευε δὲ τὸν χρόνον τοῦτον τῶν βαβυλωνίων λαβύνητος
                  , ἐπαγγείλας δὲ καὶ λακεδαιμονίοισι παρεῖναι ἐς χρόνον ῥητόν, ἁλίσας τε δὴ τούτους
                  καὶ τὴν ἑωυτοῦ συλλέξας στρατιὴν ἐνένωτο τὸν χειμῶνα παρεὶς ἅμα τῷ ἔαρι στρατεύειν
                  ἐπὶ τοὺς πέρσας. καὶ ὁ μὲν ταῦτα φρονέων, ὡς ἀπίκετο ἐς τὰς σάρδις, ἔπεμπε κήρυκας
                  κατὰ τὰς συμμαχίας προερέοντας ἐς πέμπτον μῆνα συλλέγεσθαι ἐς σάρδις· τὸν δὲ
                  παρεόντα καὶ μαχεσάμενον στρατὸν πέρσῃσι, ὅσος ἦν αὐτοῦ ξεινικός, πάντα ἀπεὶς
                  διεσκέδασε, οὐδαμὰ ἐλπίσας μή κοτε ἄρα ἀγωνισάμενος οὕτω παραπλησίως κῦρος ἐλάσῃ
                  ἐπὶ σάρδις.</p>
            </div>
            <div
               n="78"
               type="chapter">
               <p><seg
                     n="1">ταῦτα ἐπιλεγομένῳ κροίσῳ τὸ προάστειον πᾶν ὀφίων ἐνεπλήσθη. φανέντων δὲ
                     αὐτῶν οἱ ἵπποι, μετιέντες τὰς νομὰς νέμεσθαι, φοιτῶντες κατήσθιον. ἰδόντι δὲ
                     τοῦτο κροίσῳ, ὥσπερ καὶ ἦν, ἔδοξε τέρας εἶναι.</seg><seg
                     n="2">αὐτίκα δὲ ἔπεμπε θεοπρόπους ἐς<rs
                        type="ethnic">τελμησσέων</rs>τῶν ἐξηγητέων. ἀπικομένοισι δὲ τοῖσι
                     θεοπρόποισι καὶ μαθοῦσι πρὸς<rs
                        type="ethnic">τελμησσέων</rs>τὸ θέλει σημαίνειν τὸ τέρας, οὐκ ἐξεγένετο
                     κροίσῳ ἀπαγγεῖλαι· πρὶν γὰρ ἢ ὀπίσω σφέας ἀναπλῶσαι ἐς τὰς σάρδις ἥλω ὁ
                     κροῖσος.</seg><seg
                     n="3"><rs
                        type="ethnic">τελμησσέες</rs>μέντοι τάδε ἔγνωσαν, στρατὸν ἀλλόθροον
                     προσδόκιμον εἶναι κροίσῳ ἐπὶ τὴν χώρην, ἀπικόμενον δὲ τοῦτον καταστρέψεσθαι
                     τοὺς ἐπιχωρίους, λέγοντες ὄφιν εἶναι γῆς παῖδα, ἵππον δὲ πολέμιόν τε καὶ ἐπήλυδα.<rs
                        type="ethnic">τελμησσέες</rs>μέν νυν ταῦτα ὑπεκρίναντο κροίσῳ ἤδη ἡλωκότι,
                     οὐδέν κω εἰδότες τῶν ἦν περὶ σάρδις τε καὶ αὐτὸν κροῖσον.</seg></p>
            </div>
            <div
               n="79"
               type="chapter">
               <p>κῦρος δὲ αὐτίκα ἀπελαύνοντος κροίσου μετὰ τὴν μάχην τὴν γενομένην ἐν τῇ πτερίῃ,
                  μαθὼν ὡς ἀπελάσας μέλλοι κροῖσος διασκεδᾶν τὸν στρατόν, βουλευόμενος εὕρισκε
                  πρῆγμά οἱ εἶναι ἐλαύνειν ὡς δύναιτο τάχιστα ἐπὶ τὰς σάρδις, ὅκως πρὶν ἢ τὸ
                  δεύτερον ἁλισθῆναι τῶν λυδῶν τὴν δύναμιν αὐτὸς ἐπικαταλάβοι . ὡς δέ οἱ ταῦτα
                  ἔδοξε, καὶ ἐποίεε κατὰ τάχος· ἐλάσας γὰρ τὸν στρατὸν ἐς τὴν λυδίην αὐτὸς ἄγγελος
                  κροίσῳ ἐληλύθεε. ἐνθαῦτα κροῖσος ἐς ἀπορίην πολλὴν ἀπιγμένος, ὥς οἱ παρὰ δόξαν
                  ἔσχε τὰ πρήγματα ἢ ὡς αὐτὸς κατεδόκεε, ὅμως τοὺς λυδοὺς ἐξῆγε ἐς μάχην. ἦν δὲ
                  τοῦτον τὸν χρόνον ἔθνος οὐδὲν ἐν τῇ ἀσίῃ οὔτε ἀνδρηιότερον οὔτε ἀλκιμώτερον τοῦ
                  λυδίου. ἡ δὲ μάχη σφέων ἦν ἀπ᾽ ἵππων, δόρατά τε ἐφόρεον μεγάλα καὶ αὐτοὶ ἦσαν
                  ἱππεύεσθαι ἀγαθοί.</p>
            </div>
            <div
               n="80"
               type="chapter">
               <p>ἐς τὸ πεδίον δὲ συνελθόντων τοῦτο τὸ πρὸ τοῦ ἄστεός ἐστι τοῦ σαρδιηνοῦ, ἐὸν μέγα
                  τε καὶ ψιλόν διὰ δὲ αὐτοῦ ποταμοὶ ῥέοντες καὶ ἄλλοι καὶ ὕλλος συρρηγνύουσι ἐς τὸν
                  μέγιστον, καλεόμενον δὲ ἕρμον, ὃς ἐξ ὄρεος ἱροῦ μητρὸς δινδυμήνης ῥέων ἐκδιδοῖ ἐς
                  θάλασσαν κατὰ φωκαίην πόλιν , ἐνθαῦτα ὁ κῦρος ὡς εἶδε τοὺς λυδοὺς ἐς μάχην
                  τασσομένους, καταρρωδήσας τὴν ἵππον ἐποίησε ἁρπάγου ὑποθεμένου ἀνδρὸς μήδου
                  τοιόνδε· ὅσαι τῷ στρατῷ τῷ ἑωυτοῦ εἵποντο σιτοφόροι τε καὶ σκευοφόροι κάμηλοι,
                  ταύτας πάσας ἁλίσας καὶ ἀπελὼν τὰ ἄχθεα ἄνδρας ἐπ᾽ αὐτὰς ἀνέβησε ἱππάδα στολὴν
                  ἐνεσταλμένους, σκευάσας δὲ αὐτοὺς προσέταξε τῆς ἄλλης στρατιῆς προϊέναι πρὸς τὴν
                  κροίσου ἵππον, τῇ δὲ καμήλῳ ἕπεσθαι τὸν πεζὸν στρατὸν ἐκέλευε, ὄπισθε δὲ τοῦ πεζοῦ
                  ἐπέταξε τὴν πᾶσαν ἵππον. ὡς δέ οἱ πάντες διετετάχατο, παραίνεσε τῶν μὲν ἄλλων
                  λυδῶν μὴ φειδομένους κτείνειν πάντα τὸν ἐμποδὼν γινόμενον, κροῖσον δὲ αὐτὸν μὴ
                  κτείνειν, μηδὲ ἢν συλλαμβανόμενος ἀμύνηται. ταῦτα μὲν παραίνεσε, τὰς δὲ καμήλους
                  ἔταξε ἀντία τῆς ἵππου τῶνδε εἵνεκεν· κάμηλον ἵππος φοβέεται καὶ οὐκ ἀνέχεται οὔτε
                  τὴν ἰδέην αὐτῆς ὁρέων οὔτε τὴν ὀδμὴν ὀσφραινόμενος. αὐτοῦ δὴ ὦν τούτου εἵνεκεν
                  ἐσεσόφιστο, ἵνα τῷ κροίσῳ ἄχρηστον ᾖ τὸ ἱππικόν, τῷ δή τι καὶ ἐπεῖχε ἐλλάμψεσθαι ὁ
                  λυδός. ὡς δὲ καὶ συνήισαν ἐς τὴν μάχην, ἐνθαῦτα ὡς ὤσφραντο τάχιστα τῶν καμήλων οἱ
                  ἵπποι καὶ εἶδον αὐτάς, ὀπίσω ἀνέστρεφον, διέφθαρτό τε τῷ κροίσῳ ἡ ἐλπίς. οὐ μέντοι
                  οἵ γε λυδοὶ τὸ ἐνθεῦτεν δειλοὶ ἦσαν, ἀλλ᾽, ὡς ἔμαθον τὸ γινόμενον, ἀποθορόντες ἀπὸ
                  τῶν ἵππων πεζοὶ τοῖσι πέρσῃσι συνέβαλλον. χρόνῳ δὲ πεσόντων ἀμφοτέρων πολλῶν
                  ἐτράποντο οἱ λυδοί, κατειληθέντες δὲ ἐς τὸ τεῖχος ἐπολιορκέοντο ὑπὸ τῶν
                  περσέων.</p>
            </div>
            <div
               n="81"
               type="chapter">
               <p>τοῖσι μὲν δὴ κατεστήκεε πολιορκίη, κροῖσος δὲ δοκέων οἱ χρόνον ἐπὶ μακρὸν ἔσεσθαι
                  τὴν πολιορκίην ἔπεμπε ἐκ τοῦ τείχεος ἄλλους ἀγγέλους ἐς τὰς συμμαχίας. οἱ μὲν γὰρ
                  πρότερον διεπέμποντο ἐς πέμπτον μῆνα προερέοντες συλλέγεσθαι ἐς σάρδις, τούτους δὲ
                  ἐξέπεμπε τὴν ταχίστην δέεσθαι βοηθέειν ὡς πολιορκεομένου κροίσου.</p>
            </div>
            <div
               n="82"
               type="chapter">
               <p>ἔς τε δὴ ὦν τὰς ἄλλας ἔπεμπε συμμαχίας καὶ δὴ καὶ ἐς λακεδαίμονα. τοῖσι δὲ καὶ
                  αὐτοῖσι, τοῖσι σπαρτιήτῃσι, κατ᾽ αὐτὸν τοῦτον τὸν χρόνον συνεπεπτώκεε ἔρις ἐοῦσα
                  πρὸς ἀργείους περὶ χώρου καλεομένου θυρέης. τὰς γὰρ θυρέας ταύτας ἐούσας τῆς
                  ἀργολίδος μοίρης ἀποταμόμενοι ἔσχον οἱ λακεδαιμόνιοι. ἦν δὲ καὶ ἡ μέχρι μαλέων ἡ
                  πρὸς ἑσπέρην ἀργείων, ἥ τε ἐν τῇ ἠπείρῳ χώρη καὶ ἡ κυθηρίη νῆσος καὶ αἱ λοιπαὶ τῶν
                  νήσων. βοηθησάντων δὲ ἀργείων τῇ σφετέρῃ ἀποταμνομένῃ, ἐνθαῦτα συνέβησαν ἐς λόγους
                  συνελθόντες ὥστε τριηκοσίους ἑκατέρων μαχέσασθαι, ὁκότεροι δ᾽ ἂν περιγένωνται,
                  τούτων εἶναι τὸν χῶρον· τὸ δὲ πλῆθος τοῦ στρατοῦ ἀπαλλάσσεσθαι ἑκάτερον ἐς τὴν
                  ἑωυτοῦ μηδὲ παραμένειν ἀγωνιζομένων, τῶνδε εἵνεκεν ἵνα μή, παρεόντων τῶν
                  στρατοπέδων, ὁρῶντες οἱ ἕτεροι ἑσσουμένους τοὺς σφετέρους ἐπαμύνοιεν. συνθέμενοι
                  ταῦτα ἀπαλλάσσοντο, λογάδες δὲ ἑκατέρων ὑπολειφθέντες συνέβαλον. μαχομένων δέ
                  σφεων καὶ γινομένων ἰσοπαλέων ὑπελείποντο ἐξ ἀνδρῶν ἑξακοσίων τρεῖς, ἀργείων μὲν
                  ἀλκήνωρ τε καὶ χρομίος, λακεδαιμονίων δὲ ὀθρυάδης· ὑπελείφθησαν δὲ οὗτοι νυκτὸς
                  ἐπελθούσης. οἱ μὲν δὴ δύο τῶν ἀργείων ὡς νενικηκότες ἔθεον ἐς τὸ ἄργος, ὁ δὲ τῶν
                  λακεδαιμονίων ὀθρυάδης σκυλεύσας τοὺς ἀργείων νεκροὺς καὶ προσφορήσας τὰ ὅπλα πρὸς
                  τὸ ἑωυτοῦ στρατόπεδον ἐν τῇ τάξι εἶχε ἑωυτόν. ἡμέρῃ δὲ δευτέρῃ παρῆσαν
                  πυνθανόμενοι ἀμφότεροι. τέως μὲν δὴ αὐτοὶ ἑκάτεροι ἔφασαν νικᾶν, λέγοντες οἱ μὲν
                  ὡς ἑωυτῶν πλέονες περιγεγόνασι, οἱ δὲ τοὺς μὲν ἀποφαίνοντες πεφευγότας, τὸν δὲ
                  σφέτερον παραμείναντα καὶ σκυλεύσαντα τοὺς ἐκείνων νεκρούς. τέλους δὲ ἐκ τῆς
                  ἔριδος συμπεσόντες ἐμάχοντο· πεσόντων δὲ καὶ ἀμφοτέρων πολλῶν ἐνίκων
                  λακεδαιμόνιοι. ἀργεῖοι μέν νυν ἀπὸ τούτου τοῦ χρόνου κατακειράμενοι τὰς κεφαλάς,
                  πρότερον ἐπάναγκες κομῶντες, ἐποιήσαντο νόμον τε καὶ κατάρην μὴ πρότερον θρέψειν
                  κόμην ἀργείων μηδένα μηδὲ τὰς γυναῖκάς σφι χρυσοφορήσειν, πρὶν θυρέας ἀνασώσωνται.
                  λακεδαιμόνιοι δὲ τὰ ἐναντία τούτων ἔθεντο νόμον· οὐ γὰρ κομῶντες πρὸ τούτου ἀπὸ
                  τούτου κομᾶν. τὸν δὲ ἕνα λέγουσι τὸν περιλειφθέντα τῶν τριηκοσίων, ὀθρυάδην,
                  αἰσχυνόμενον ἀπονοστέειν ἐς σπάρτην τῶν οἱ συλλοχιτέων διεφθαρμένων, αὐτοῦ μιν ἐν
                  τῇσι θυρέῃσι καταχρήσασθαι ἑωυτόν.</p>
            </div>
            <div
               n="83"
               type="chapter">
               <p>τοιούτων δὲ τοῖσι σπαρτιήτῃσι ἐνεστεώτων πρηγμάτων ἧκε ὁ σαρδιηνὸς κῆρυξ δεόμενος
                  κροίσῳ βοηθέειν πολιορκεομένῳ. οἱ δὲ ὅμως, ἐπείτε ἐπύθοντο τοῦ κήρυκος, ὁρμέατο
                  βοηθέειν. καί σφι ἤδη παρεσκευασμένοισι καὶ νεῶν ἐουσέων ἑτοίμων ἦλθε ἄλλη ἀγγελίη
                  ὡς ἡλώκοι τὸ τεῖχος τῶν λυδῶν καὶ ἔχοιτο κροῖσος ζωγρηθείς. οὕτω δὴ οὗτοι μὲν
                  συμφορὴν ποιησάμενοι μεγάλην ἐπέπαυντο.</p>
            </div>
            <div
               n="84"
               type="chapter">
               <p>σάρδιες δὲ ἥλωσαν ὧδε· ἐπειδὴ τεσσερεσκαιδεκάτη ἐγένετο ἡμέρη πολιορκεομένῳ
                  κροίσῳ, κῦρος τῇ στρατιῇ τῇ ἑωυτοῦ διαπέμψας ἱππέας προεῖπε τῷ πρώτῳ ἐπιβάντι τοῦ
                  τείχεος δῶρα δώσειν. μετὰ δὲ τοῦτο πειρησαμένης τῆς στρατιῆς, ὡς οὐ προεχώρεε,
                  ἐνθαῦτα τῶν ἄλλων πεπαυμένων ἀνὴρ μάρδος ἐπειρᾶτο προσβαίνων, τῷ οὔνομα ἦν
                  ὑροιάδης, κατὰ τοῦτο τῆς ἀκροπόλιος τῇ οὐδεὶς ἐτέτακτο φύλακος· οὐ γὰρ ἦν δεινὸν
                  κατὰ τοῦτο μὴ ἁλῷ κοτε· ἀπότομός τε γάρ ἐστι ταύτῃ ἡ ἀκρόπολις καὶ ἄμαχος. τῇ οὐδὲ
                  μήλης ὁ πρότερον βασιλεὺς σαρδίων μούνῃ οὐ περιήνεικε τὸν λέοντα τόν οἱ ἡ παλλακὴ ἔτεκε,<rs
                     type="ethnic">τελμησσέων</rs>δικασάντων ὡς περιενειχθέντος τοῦ λέοντος τὸ
                  τεῖχος ἔσονται σάρδιες ἀνάλωτοι· ὁ δὲ μήλης κατὰ τὸ ἄλλο τεῖχος περιενείκας, τῇ ἦν
                  ἐπίμαχον τὸ χωρίον τῆς ἀκροπόλιος, κατηλόγησε τοῦτο ὡς ἐὸν ἄμαχόν τε καὶ ἀπότομον.
                  ἔστι δὲ πρὸς τοῦ τμώλου τετραμμένον τῆς πόλιος. ὁ ὦν δὴ ὑροιάδης οὗτος ὁ μάρδος,
                  ἰδὼν τῇ προτεραίῃ τῶν τινα λυδῶν κατὰ τοῦτο τῆς ἀκροπόλιος καταβάντα ἐπὶ κυνέην
                  ἄνωθεν κατακυλισθεῖσαν καὶ ἀνελόμενον, ἐφράσθη καὶ ἐς θυμὸν ἐβάλετο. τότε δὲ δὴ
                  αὐτός τε ἀνεβεβήκεε καὶ κατ᾽ αὐτὸν ἄλλοι περσέων ἀνέβαινον· προσβάντων δὲ συχνῶν
                  οὕτω δὴ σάρδιές τε ἡλώκεσαν καὶ πᾶν τὸ ἄστυ ἐπορθέετο. κατ᾽ αὐτὸν δὲ κροῖσον τάδε
                  ἐγίνετο.</p>
            </div>
            <div
               n="85"
               type="chapter">
               <p>ἦν οἱ παῖς, τοῦ καὶ πρότερον ἐπεμνήσθην, τὰ μὲν ἄλλα ἐπιεικής, ἄφωνος δέ. ἐν τῇ ὦν
                  παρελθούσῃ εὐεστοῖ ὁ κροῖσος τὸ πᾶν ἐς αὐτὸν ἐπεποιήκεε ἄλλα τε ἐπιφραζόμενος καὶ
                  δὴ καὶ ἐς δελφοὺς περὶ αὐτοῦ ἐπεπόμφεε χρησομένους· ἡ δὲ πυθίη οἱ εἶπε τάδε·<q
                     n="40"
                     type="oracle"
                     who="#Pythia"><l>λυδὲ γένος, πολλῶν βασιλεῦ, μέγα νήπιε κροῖσε,</l><l>μὴ βούλευ
                        πολύευκτον ἰὴν ἀνὰ δώματ᾽ ἀκούειν</l><l>παιδὸς φθεγγομένου. τὸ δέ σοι πολὺ
                        λώιον ἀμφὶς</l><l>ἔμμεναι· αὐδήσει γὰρ ἐν ἤματι πρῶτον
                  ἀνόλβῳ.</l></q>ἁλισκομένου δὴ τοῦ τείχεος, ἤιε γὰρ τῶν τις περσέων ἀλλογνώσας
                  κροῖσον ὡς ἀποκτενέων, κροῖσος μέν νυν ὁρέων ἐπιόντα ὑπὸ τῆς παρεούσης συμφορῆς
                  παρημελήκεε, οὐδέ τί οἱ διέφερε πληγέντι ἀποθανεῖν· ὁ δὲ παῖς οὗτος ὁ ἄφωνος, ὡς
                  εἶδε ἐπιόντα τὸν πέρσην, ὑπὸ δέους τε καὶ κακοῦ ἔρρηξε φωνήν, εἶπε δέ·<q
                     n="41"
                     who="#son-Croesus">ὤνθρωπε, μὴ κτεῖνε κροῖσον.</q>οὗτος μὲν δὴ τοῦτο πρῶτον
                  ἐφθέγξατο, μετὰ δὲ τοῦτο ἤδη ἐφώνεε τὸν πάντα χρόνον τῆς ζόης.</p>
            </div>
            <div
               n="86"
               type="chapter">
               <p>οἱ δὲ πέρσαι τάς τε δὴ σάρδις ἔσχον καὶ αὐτὸν κροῖσον ἐζώγρησαν, ἄρξαντα ἔτεα
                  τεσσερεσκαίδεκα καὶ τεσσερεσκαίδεκα ἡμέρας πολιορκηθέντα, κατὰ τὸ χρηστήριόν τε
                  καταπαύσαντα τὴν ἑωυτοῦ μεγάλην ἀρχήν. λαβόντες δὲ αὐτὸν οἱ πέρσαι ἤγαγον παρὰ
                  κῦρον. ὁ δὲ συννήσας πυρὴν μεγάλην ἀνεβίβασε ἐπ᾽ αὐτὴν τὸν κροῖσόν τε ἐν πέδῃσι
                  δεδεμένον καὶ δὶς ἑπτὰ λυδῶν παρ᾽ αὐτὸν παῖδας, ἐν νόῳ ἔχων εἴτε δὴ ἀκροθίνια
                  ταῦτα καταγιεῖν θεῶν ὅτεῳ δή, εἴτε καὶ εὐχὴν ἐπιτελέσαι θέλων, εἴτε καὶ πυθόμενος
                  τὸν κροῖσον εἶναι θεοσεβέα τοῦδε εἵνεκεν ἀνεβίβασε ἐπὶ τὴν πυρήν, βουλόμενος
                  εἰδέναι εἴ τίς μιν δαιμόνων ῥύσεται τοῦ μὴ ζώοντα κατακαυθῆναι. τὸν μὲν δὴ ποιέειν
                  ταῦτα. τῷ δὲ κροίσῳ ἑστεῶτι ἐπὶ τῆς πυρῆς ἐσελθεῖν, καίπερ ἐν κακῷ ἐόντι τοσούτῳ,
                  τὸ τοῦ σόλωνος, ὥς οἱ εἴη σὺν θεῷ εἰρημένον, τὸ μηδένα εἶναι τῶν ζωόντων ὄλβιον.
                  ὡς δὲ ἄρα μιν προσστῆναι τοῦτο, ἀνενεικάμενόν τε καὶ ἀναστενάξαντα ἐκ πολλῆς
                  ἡσυχίης ἐς τρὶς ὀνομάσαι<q
                     n="42"
                     who="#Croesus">σόλων</q>. καὶ τὸν κῦρον ἀκούσαντα κελεῦσαι τοὺς ἑρμηνέας
                  ἐπειρέσθαι τὸν κροῖσον τίνα τοῦτον ἐπικαλέοιτο, καὶ τοὺς προσελθόντας ἐπειρωτᾶν.
                  κροῖσον δὲ τέως μὲν σιγὴν ἔχειν εἰρωτώμενον, μετὰ δέ, ὡς ἠναγκάζετο, εἰπεῖν·<q
                     n="43"
                     who="#Croesus">τὸν ἂν ἐγὼ πᾶσι τυράννοισι προετίμησα μεγάλων χρημάτων ἐς λόγους
                     ἐλθεῖν.</q>ὡς δέ σφι ἄσημα ἔφραζε, πάλιν ἐπειρώτων τὰ λεγόμενα. λιπαρεόντων δὲ
                  αὐτῶν καὶ ὄχλον παρεχόντων, ἔλεγε δὴ ὡς ἦλθε ἀρχὴν ὁ σόλων ἐὼν ἀθηναῖος, καὶ
                  θεησάμενος πάντα τὸν ἑωυτοῦ ὄλβον ἀποφλαυρίσειε οἷα δὴ εἴπας, ὥς τε αὐτῷ πάντα
                  ἀποβεβήκοι τῇ περ ἐκεῖνος εἶπε, οὐδέν τι μᾶλλον ἐς ἑωυτὸν λέγων ἢ οὐκ ἐς ἅπαν τὸ
                  ἀνθρώπινον καὶ μάλιστα τοὺς παρὰ σφίσι αὐτοῖσι ὀλβίους δοκέοντας εἶναι. τὸν μὲν
                  κροῖσον ταῦτα ἀπηγέεσθαι, τῆς δὲ πυρῆς ἤδη ἁμμένης καίεσθαι τὰ περιέσχατα. καὶ τὸν
                  κῦρον ἀκούσαντα τῶν ἑρμηνέων τὰ κροῖσος εἶπε, μεταγνόντα τε καὶ ἐννώσαντα ὅτι καὶ
                  αὐτὸς ἄνθρωπος ἐὼν ἄλλον ἄνθρωπον, γενόμενον ἑωυτοῦ εὐδαιμονίῃ οὐκ ἐλάσσω, ζώοντα
                  πυρὶ διδοίη, πρός τε τούτοισι δείσαντα τὴν τίσιν καὶ ἐπιλεξάμενον ὡς οὐδὲν εἴη τῶν
                  ἐν ἀνθρώποισι ἀσφαλέως ἔχον, κελεύειν σβεννύναι τὴν ταχίστην τὸ καιόμενον πῦρ καὶ
                  καταβιβάζειν κροῖσόν τε καὶ τοὺς μετὰ κροίσου. καὶ τοὺς πειρωμένους οὐ δύνασθαι
                  ἔτι τοῦ πυρὸς ἐπικρατῆσαι.</p>
            </div>
            <div
               n="87"
               type="chapter">
               <p>ἐνθαῦτα λέγεται ὑπὸ λυδῶν κροῖσον μαθόντα τὴν κύρου μετάγνωσιν, ὡς ὥρα πάντα μὲν
                  ἄνδρα σβεννύντα τὸ πῦρ, δυναμένους δὲ οὐκέτι καταλαβεῖν, ἐπιβώσασθαι τὸν ἀπόλλωνα
                  ἐπικαλεόμενον, εἴ τί οἱ κεχαρισμένον ἐξ αὐτοῦ ἐδωρήθη, παραστῆναι καὶ ῥύσασθαί μιν
                  ἐκ τοῦ παρεόντος κακοῦ. τὸν μὲν δακρύοντα ἐπικαλέεσθαι τὸν θεόν, ἐκ δὲ αἰθρίης τε
                  καὶ νηνεμίης συνδραμεῖν ἐξαπίνης νέφεα καὶ χειμῶνά τε καταρραγῆναι καὶ ὗσαι ὕδατι
                  λαβροτάτῳ, κατασβεσθῆναί τε τὴν πυρήν. οὕτω δὴ μαθόντα τὸν κῦρον ὡς εἴη ὁ κροῖσος
                  καὶ θεοφιλὴς καὶ ἀνὴρ ἀγαθός, καταβιβάσαντα αὐτὸν ἀπὸ τῆς πυρῆς εἰρέσθαι τάδε·<q
                     n="44"
                     who="#Cyrus">κροῖσε, τίς σε ἀνθρώπων ἀνέγνωσε ἐπὶ γῆν τὴν ἐμὴν στρατευσάμενον
                     πολέμιον ἀντὶ φίλου ἐμοὶ καταστῆναι;</q>ὁ δὲ εἶπε·<q
                     n="45"
                     who="#Croesus">ὦ βασιλεῦ, ἐγὼ ταῦτα ἔπρηξα τῇ σῇ μὲν εὐδαιμονίῃ, τῇ ἐμεωυτοῦ δὲ
                     κακοδαιμονίῃ· αἴτιος δὲ τούτων ἐγένετο ὁ ἑλλήνων θεὸς ἐπάρας ἐμὲ στρατεύεσθαι.
                     οὐδεὶς γὰρ οὕτω ἀνόητός ἐστι ὅστις πόλεμον πρὸ εἰρήνης αἱρέεται· ἐν μὲν γὰρ τῇ
                     οἱ παῖδες τοὺς πατέρας θάπτουσι, ἐν δὲ τῷ οἱ πατέρες τοὺς παῖδας. ἀλλὰ ταῦτα
                     δαίμοσί κου φίλον ἦν οὕτω γενέσθαι.</q></p>
            </div>
            <div
               n="88"
               type="chapter">
               <p>ὁ μὲν ταῦτα ἔλεγε, κῦρος δὲ αὐτὸν λύσας κατεῖσέ τε ἐγγὺς ἑωυτοῦ καὶ κάρτα ἐν πολλῇ
                  προμηθίῃ εἶχε, ἀπεθώμαζέ τε ὁρέων καὶ αὐτὸς καὶ οἱ περὶ ἐκεῖνον ἐόντες πάντες. ὁ
                  δὲ συννοίῃ ἐχόμενος ἥσυχος ἦν. μετὰ δὲ ἐπιστραφείς τε καὶ ἰδόμενος τοὺς πέρσας τὸ
                  τῶν λυδῶν ἄστυ κεραΐζοντας εἶπε·<q
                     n="46"
                     who="#Croesus">ὦ βασιλεῦ, κότερον λέγειν πρὸς σὲ τὰ νοέων τυγχάνω ἢ σιγᾶν ἐν τῷ
                     παρεόντι χρή;</q>κῦρος δέ μιν θαρσέοντα ἐκέλευε λέγειν ὅ τι βούλοιτο. ὁ δὲ
                  αὐτὸν εἰρώτα λέγων·<q
                     n="47"
                     who="#Croesus">οὗτος ὁ πολλὸς ὅμιλος τί ταῦτα πολλῇ σπουδῇ ἐργάζεται;</q>ὁ δὲ εἶπε·<q
                     n="48"
                     who="#Cyrus">πόλιν τε τὴν σὴν διαρπάζει καὶ χρήματα τὰ σὰ διαφορέει.</q>κροῖσος
                  δὲ ἀμείβετο·<q
                     n="49"
                     who="#Croesus">οὔτε πόλιν τὴν ἐμὴν οὔτε χρήματα τὰ ἐμὰ διαρπάζει· οὐδὲν γὰρ
                     ἐμοὶ ἔτι τούτων μέτα· ἀλλὰ φέρουσί τε καὶ ἄγουσι τὰ σά.</q></p>
            </div>
            <div
               n="89"
               type="chapter">
               <p>κύρῳ δὲ ἐπιμελὲς ἐγένετο τὰ κροῖσος εἶπε, μεταστησάμενος δὲ τοὺς ἄλλους εἴρετο
                  κροῖσον ὅ τι οἱ ἐνορῴη ἐν τοῖσι ποιευμένοισι. ὁ δὲ εἶπε·<q
                     n="50"
                     who="#Croesus">ἐπείτε με θεοὶ ἔδωκαν δοῦλον σοί, δικαιῶ, εἴ τι ἐνορέω πλέον,
                     σημαίνειν σοί. πέρσαι, φύσιν ἐόντες ὑβρισταί, εἰσὶ ἀχρήματοι. ἢν ὦν σὺ τούτους
                     περιίδῃς διαρπάσαντας καὶ κατασχόντας χρήματα μεγάλα, τάδε τοι ἐξ αὐτῶν ἐπίδοξα
                     γενέσθαι· ὃς ἂν αὐτῶν πλεῖστα κατάσχῃ, τοῦτον προσδέκεσθαί τοι ἐπαναστησόμενον.
                     νῦν ὦν ποίησον ὧδε, εἴ τοι ἀρέσκει τὰ ἐγὼ λέγω· κάτισον τῶν δορυφόρων ἐπὶ
                     πάσῃσι τῇσι πύλῃσι φυλάκους, οἳ λεγόντων πρὸς τοὺς ἐκφέροντας τὰ χρήματα
                     ἀπαιρεόμενοι ὥς σφεα ἀναγκαίως ἔχει δεκατευθῆναι τῷ διί. καὶ σύ τέ σφι οὐκ
                     ἀπεχθήσεαι βίῃ ἀπαιρεόμενος τὰ χρήματα, καὶ ἐκεῖνοι συγγνόντες ποιέειν σε
                     δίκαια ἑκόντες προήσουσι.</q></p>
            </div>
            <div
               n="90"
               type="chapter">
               <p>ταῦτα ἀκούων ὁ κῦρος ὑπερήδετο, ὥς οἱ ἐδόκεε εὖ ὑποτίθεσθαι· αἰνέσας δὲ πολλὰ καὶ
                  ἐντειλάμενος τοῖσι δορυφόροισι τὰ κροῖσος ὑπεθήκατο ἐπιτελέειν, εἶπε πρὸς κροῖσον τάδε·<q
                     n="51"
                     who="#Cyrus">κροῖσε, ἀναρτημένου σέο ἀνδρὸς βασιλέος χρηστὰ ἔργα καὶ ἔπεα
                     ποιέειν, αἰτέο δόσιν ἥντινα βούλεαί τοι γενέσθαι παραυτίκα.</q>ὁ δὲ εἶπε·<q
                     n="52"
                     who="#Croesus">ὦ δέσποτα, ἐάσας με χαριέαι μάλιστα τὸν θεὸν τῶν ἑλλήνων, τὸν
                     ἐγὼ ἐτίμησα θεῶν μάλιστα, ἐπειρέσθαι, πέμψαντα τάσδε τὰς πέδας, εἰ ἐξαπατᾶν
                     τοὺς εὖ ποιεῦντας νόμος ἐστί οἱ.</q>κῦρος δὲ εἴρετο ὅ τι οἱ τοῦτο ἐπηγορέων
                  παραιτέοιτο. κροῖσος δέ οἱ ἐπαλιλλόγησε πᾶσαν τὴν ἑωυτοῦ διάνοιαν καὶ τῶν
                  χρηστηρίων τὰς ὑποκρίσις καὶ μάλιστα τὰ ἀναθήματα καὶ ὡς ἐπαρθεὶς τῷ μαντηίῳ
                  ἐστρατεύσατο ἐπὶ πέρσας. λέγων δὲ ταῦτα κατέβαινε αὖτις παραιτεόμενος ἐπεῖναί οἱ
                  τῷ θεῷ τοῦτο ὀνειδίσαι. κῦρος δὲ γελάσας εἶπε·<q
                     n="53"
                     who="#Cyrus">καὶ τούτου τεύξεαι παρ᾽ ἐμέο, κροῖσε, καὶ ἄλλου παντὸς τοῦ ἂν
                     ἑκάστοτε δέῃ.</q>ὡς δὲ ταῦτα ἤκουσε ὁ κροῖσος, πέμπων τῶν λυδῶν ἐς δελφοὺς
                  ἐνετέλλετο τιθέντας τὰς πέδας ἐπὶ τοῦ νηοῦ τὸν οὐδὸν εἰρωτᾶν εἰ οὔ τι ἐπαισχύνεται
                  τοῖσι μαντηίοισι ἐπάρας κροῖσον στρατεύεσθαι ἐπὶ πέρσας ὡς καταπαύσοντα τὴν κύρου
                  δύναμιν, ἀπ᾽ ἧς οἱ ἀκροθίνια τοιαῦτα γενέσθαι, δεικνύντας τὰς πέδας· ταῦτά τε
                  ἐπειρωτᾶν καὶ εἰ ἀχαρίστοισι νόμος εἶναι τοῖσι ἑλληνικοῖσι θεοῖσι.</p>
            </div>
            <div
               n="91"
               type="chapter">
               <p>ἀπικομένοισι δὲ τοῖσι λυδοῖσι καὶ λέγουσι τὰ ἐντεταλμένα τὴν πυθίην λέγεται εἰπεῖν τάδε·<q
                     n="54"
                     type="oracle"
                     who="#Pythia">τὴν πεπρωμένην μοῖραν ἀδύνατά ἐστι ἀποφυγεῖν καὶ θεῷ. κροῖσος δὲ
                     πέμπτου γονέος ἁμαρτάδα ἐξέπλησε, ὃς ἐὼν δορυφόρος ἡρακλειδέων δόλῳ γυναικηίῳ
                     ἐπισπόμενος ἐφόνευσε τὸν δεσπότην καὶ ἔσχε τὴν ἐκείνου τιμὴν οὐδέν οἱ
                     προσήκουσαν. προθυμεομένου δὲ λοξίεω ὅκως ἂν κατὰ τοὺς παῖδας τοῦ κροίσου
                     γένοιτο τὸ σαρδίων πάθος καὶ μὴ κατ᾽ αὐτὸν κροῖσον, οὐκ οἷός τε ἐγένετο
                     παραγαγεῖν μοίρας. ὅσον δὲ ἐνέδωκαν αὗται, ἤνυσέ τε καὶ ἐχαρίσατό οἱ· τρία γὰρ
                     ἔτεα ἐπανεβάλετο τὴν σαρδίων ἅλωσιν· καὶ τοῦτο ἐπιστάσθω κροῖσος, ὡς ὕστερον
                     τοῖσι ἔτεσι τούτοισι ἁλοὺς τῆς πεπρωμένης. δεύτερα δὲ τούτων καιομένῳ αὐτῷ
                     ἐπήρκεσε. κατὰ δὲ τὸ μαντήιον τὸ γενόμενον οὐκ ὀρθῶς κροῖσος μέμφεται.
                     προηγόρευε γάρ οἱ λοξίης, ἢν στρατεύηται ἐπὶ πέρσας, μεγάλην ἀρχὴν αὐτὸν
                     καταλύσειν. τὸν δὲ πρὸς ταῦτα χρῆν, εὖ μέλλοντα βουλεύεσθαι, ἐπειρέσθαι
                     πέμψαντα κότερα τὴν ἑωυτοῦ ἢ τὴν κύρου λέγοι ἀρχήν. οὐ συλλαβὼν δὲ τὸ ῥηθὲν
                     οὐδ᾽ ἐπανειρόμενος ἑωυτὸν αἴτιον ἀποφαινέτω. ᾧ καὶ τὸ τελευταῖον
                     χρηστηριαζομένῳ εἶπε τὰ εἶπε λοξίης περὶ ἡμιόνου, οὐδὲ τοῦτο συνέλαβε. ἦν γὰρ
                     δὴ ὁ κῦρος οὗτος ἡμίονος· ἐκ γὰρ δυῶν οὐκ ὁμοεθνέων ἐγεγόνεε, μητρὸς ἀμείνονος,
                     πατρὸς δὲ ὑποδεεστέρου· ἡ μὲν γὰρ ἦν μηδὶς καὶ ἀστυάγεος θυγάτηρ τοῦ μήδων
                     βασιλέος, ὁ δὲ πέρσης τε ἦν καὶ ἀρχόμενος ὑπ᾽ ἐκείνοισι, καὶ ἔνερθε ἐὼν τοῖσι
                     ἅπασι δεσποίνῃ τῇ ἑωυτοῦ συνοίκεε.</q>ταῦτα μὲν ἡ πυθίη ὑπεκρίνατο τοῖσι
                  λυδοῖσι, οἱ δὲ ἀνήνεικαν ἐς σάρδις καὶ ἀπήγγειλαν κροίσῳ. ὁ δὲ ἀκούσας συνέγνω
                  ἑωυτοῦ εἶναι τὴν ἁμαρτάδα καὶ οὐ τοῦ θεοῦ.</p>
            </div>
            <div
               n="92"
               type="chapter">
               <p>κατὰ μὲν δὴ τὴν κροίσου τε ἀρχὴν καὶ ἰωνίης τὴν πρώτην καταστροφὴν ἔσχε οὕτω.</p>
               <p>κροίσῳ δὲ ἔστι καὶ ἄλλα ἀναθήματα ἐν τῇ ἑλλάδι πολλὰ καὶ οὐ τὰ εἰρημένα μοῦνα· ἐν
                  μὲν γὰρ θήβῃσι τῇσι βοιωτῶν τρίπους χρύσεος, τὸν ἀνέθηκε τῷ ἀπόλλωνι τῷ ἰσμηνίῳ,
                  ἐν δὲ ἐφέσῳ αἵ τε βόες αἱ χρύσεαι καὶ τῶν κιόνων αἱ πολλαί, ἐν δὲ προνηίης τῆς ἐν
                  δελφοῖσι ἀσπὶς χρυσέη μεγάλη. ταῦτα μὲν καὶ ἔτι ἐς ἐμὲ ἦν περιεόντα, τὰ δ᾽
                  ἐξαπόλωλε τὰ τῶν ἀναθημάτων· τὰ δ᾽ ἐν βραγχίδῃσι τῇσι μιλησίων ἀναθήματα κροίσῳ,
                  ὡς ἐγὼ πυνθάνομαι, ἴσα τε σταθμὸν ἦν καὶ ὅμοια τοῖσι ἐν δελφοῖσι. τὰ μέν νυν ἔς τε
                  δελφοὺς καὶ ἐς τοῦ ἀμφιάρεω ἀνέθηκε οἰκήιά τε ἐόντα καὶ τῶν πατρωίων χρημάτων
                  ἀπαρχήν, τὰ δὲ ἄλλα ἀναθήματα ἐξ ἀνδρὸς ἐγένετο οὐσίης ἐχθροῦ, ὅς οἱ πρὶν ἢ
                  βασιλεῦσαι ἀντιστασιώτης κατεστήκεε συσπεύδων πανταλέοντι γενέσθαι τὴν λυδῶν
                  ἀρχήν. ὁ δὲ πανταλέων ἦν ἀλυάττεω μὲν παῖς, κροίσου δὲ ἀδελφεὸς οὐκ ὁμομήτριος·
                  κροῖσος μὲν γὰρ ἐκ καείρης ἦν γυναικὸς ἀλυάττῃ, πανταλέων δὲ ἐξ ἰάδος. ἐπείτε δὲ
                  δόντος τοῦ πατρὸς ἐκράτησε τῆς ἀρχῆς ὁ κροῖσος, τὸν ἄνθρωπον τὸν ἀντιπρήσσοντα ἐπὶ
                  κνάφου ἕλκων διέφθειρε, τὴν δὲ οὐσίην αὐτοῦ ἔτι πρότερον κατιρώσας τότε τρόπῳ τῷ
                  εἰρημένῳ ἀνέθηκε ἐς τὰ εἴρηται. καὶ περὶ μὲν ἀναθημάτων τοσαῦτα εἰρήσθω</p>
            </div>
            <div
               n="93"
               type="chapter">
               <p>θώματα δὲ γῆ ἡ λυδίη ἐς συγγραφὴν οὐ μάλα ἔχει, οἷά τε καὶ ἄλλη χώρη, πάρεξ τοῦ ἐκ
                  τοῦ τμώλου καταφερομένου ψήγματος. ἓν δὲ ἔργον πολλὸν μέγιστον παρέχεται χωρὶς τῶν
                  τε αἰγυπτίων ἔργων καὶ τῶν βαβυλωνίων· ἔστι αὐτόθι ἀλυάττεω τοῦ κροίσου πατρὸς
                  σῆμα, τοῦ ἡ κρηπὶς μέν ἐστι λίθων μεγάλων, τὸ δὲ ἄλλο σῆμα χῶμα γῆς. ἐξεργάσαντο
                  δέ μιν οἱ ἀγοραῖοι ἄνθρωποι καὶ οἱ χειρώνακτες καὶ αἱ ἐνεργαζόμεναι παιδίσκαι.
                  οὖροι δὲ πέντε ἐόντες ἔτι καὶ ἐς ἐμὲ ἦσαν ἐπὶ τοῦ σήματος ἄνω, καί σφι γράμματα
                  ἐνεκεκόλαπτο τὰ ἕκαστοι ἐξεργάσαντο· καὶ ἐφαίνετο μετρεόμενον τὸ τῶν παιδισκέων
                  ἔργον ἐὸν μέγιστον. τοῦ γὰρ δὴ λυδῶν δήμου αἱ θυγατέρες πορνεύονται πᾶσαι,
                  συλλέγουσαι σφίσι φερνάς, ἐς ὃ ἂν συνοικήσωσι τοῦτο ποιεῦσαι· ἐκδιδοῦσι δὲ αὐταὶ
                  ἑωυτάς. ἡ μὲν δὴ περίοδος τοῦ σήματός εἰσι στάδιοι ἓξ καὶ δύο πλέθρα, τὸ δὲ εὖρός
                  ἐστι πλέθρα τρία καὶ δέκα· λίμνη δὲ ἔχεται τοῦ σήματος μεγάλη, τὴν λέγουσι λυδοὶ
                  αἰείναον εἶναι· καλέεται δὲ αὕτη γυγαίη. τοῦτο μὲν δὴ τοιοῦτό ἐστι.</p>
            </div>
            <div
               n="94"
               type="chapter">
               <p>λυδοὶ δὲ νόμοισι μὲν παραπλησίοισι χρέωνται καὶ ἕλληνες, χωρὶς ἢ ὅτι τὰ θήλεα
                  τέκνα καταπορνεύουσι. πρῶτοι δὲ ἀνθρώπων τῶν ἡμεῖς ἴδμεν νόμισμα χρυσοῦ καὶ
                  ἀργύρου κοψάμενοι ἐχρήσαντο, πρῶτοι δὲ καὶ κάπηλοι ἐγένοντο. φασὶ δὲ αὐτοὶ λυδοὶ
                  καὶ τὰς παιγνίας τὰς νῦν σφίσι τε καὶ ἕλλησι κατεστεώσας ἑωυτῶν ἐξεύρημα γενέσθαι.
                  ἅμα δὲ ταύτας τε ἐξευρεθῆναι παρὰ σφίσι λέγουσι καὶ τυρσηνίην ἀποικίσαι, ὧδε περὶ
                  αὐτῶν λέγοντες. ἐπὶ ἄτυος τοῦ μάνεω βασιλέος σιτοδείην ἰσχυρὴν ἀνὰ τὴν λυδίην
                  πᾶσαν γενέσθαι· καὶ τοὺς λυδοὺς τέως μὲν διάγειν λιπαρέοντας, μετὰ δέ, ὡς οὐ
                  παύεσθαι, ἄκεα δίζησθαι, ἄλλον δὲ ἄλλο ἐπιμηχανᾶσθαι αὐτῶν. ἐξευρεθῆναι δὴ ὦν τότε
                  καὶ τῶν κύβων καὶ τῶν ἀστραγάλων καὶ τῆς σφαίρης καὶ τῶν ἀλλέων πασέων παιγνιέων
                  τὰ εἴδεα, πλὴν πεσσῶν· τούτων γὰρ ὦν τὴν ἐξεύρεσιν οὐκ οἰκηιοῦνται λυδοί. ποιέειν
                  δὲ ὧδε πρὸς τὸν λιμὸν ἐξευρόντας· τὴν μὲν ἑτέρην τῶν ἡμερέων παίζειν πᾶσαν, ἵνα δὴ
                  μὴ ζητέοιεν σιτία, τὴν δὲ ἑτέρην σιτέεσθαι παυομένους τῶν παιγνιέων. τοιούτῳ τρόπῳ
                  διάγειν ἐπ᾽ ἔτεα δυῶν δέοντα εἴκοσι. ἐπείτε δὲ οὐκ ἀνιέναι τὸ κακόν, ἀλλ᾽ ἔτι ἐπὶ
                  μᾶλλον βιάζεσθαι, οὕτω δὴ τὸν βασιλέα αὐτῶν δύο μοίρας διελόντα λυδῶν πάντων
                  κληρῶσαι τὴν μὲν ἐπὶ μονῇ, τὴν δ᾽ ἐπὶ ἐξόδῳ ἐκ τῆς χώρης, καὶ ἐπὶ μὲν τῇ μένειν
                  αὐτοῦ λαγχανούσῃ τῶν μοιρέων ἑωυτὸν τὸν βασιλέα προστάσσειν, ἐπὶ δὲ τῇ
                  ἀπαλλασσομένῃ τὸν ἑωυτοῦ παῖδα, τῷ οὔνομα εἶναι τυρσηνόν. λαχόντας δὲ αὐτῶν τοὺς
                  ἑτέρους ἐξιέναι ἐκ τῆς χώρης καὶ καταβῆναι ἐς σμύρνην καὶ μηχανήσασθαι πλοῖα, ἐς
                  τὰ ἐσθεμένους τὰ πάντα, ὅσα σφι ἦν χρηστὰ ἔπιπλα, ἀποπλέειν κατὰ βίου τε καὶ γῆς
                  ζήτησιν, ἐς ὃ ἔθνεα πολλὰ παραμειψαμένους ἀπικέσθαι ἐς ὀμβρικούς, ἔνθα σφέας
                  ἐνιδρύσασθαι πόλις καὶ οἰκέειν τὸ μέχρι τοῦδε. ἀντὶ δὲ λυδῶν μετονομασθῆναι αὐτοὺς
                  ἐπὶ τοῦ βασιλέος τοῦ παιδός, ὅς σφεας ἀνήγαγε· ἐπὶ τούτου τὴν ἐπωνυμίην
                  ποιευμένους ὀνομασθῆναι τυρσηνούς.</p>
               <p>λυδοὶ μὲν δὴ ὑπὸ πέρσῃσι ἐδεδούλωντο.</p>
            </div>
            <div
               n="95"
               type="chapter">
               <p>ἐπιδίζηται δὲ δὴ τὸ ἐνθεῦτεν ἡμῖν ὁ λόγος τόν τε κῦρον ὅστις ἐὼν τὴν κροίσου ἀρχὴν
                  κατεῖλε, καὶ τοὺς πέρσας ὅτεῳ τρόπῳ ἡγήσαντο τῆς ἀσίης. ὡς ὦν περσέων μετεξέτεροι
                  λέγουσι, οἱ μὴ βουλόμενοι σεμνοῦν τὰ περὶ κῦρον ἀλλὰ τὸν ἐόντα λέγειν λόγον, κατὰ
                  ταῦτα γράψω, ἐπιστάμενος περὶ κύρου καὶ τριφασίας ἄλλας λόγων ὁδοὺς φῆναι.</p>
               <p>ἀσσυρίων ἀρχόντων τῆς ἄνω ἀσίης ἐπ᾽ ἔτεα εἴκοσι καὶ πεντακόσια, πρῶτοι ἀπ᾽ αὐτῶν
                  μῆδοι ἤρξαντο ἀπίστασθαι· καί κως οὗτοι περὶ τῆς ἐλευθερίης μαχεσάμενοι τοῖσι
                  ἀσσυρίοισι ἐγένοντο ἄνδρες ἀγαθοὶ καὶ ἀπωσάμενοι τὴν δουλοσύνην ἐλευθερώθησαν.
                  μετὰ δὲ τούτους καὶ τὰ ἄλλα ἔθνεα ἐποίεε τὠυτὸ τοῖσι μήδοισι.</p>
            </div>
            <div
               n="96"
               type="chapter">
               <p>ἐόντων δὲ αὐτονόμων πάντων ἀνὰ τὴν ἤπειρον, ὧδε αὖτις ἐς τυραννίδα περιῆλθον. ἀνὴρ
                  ἐν τοῖσι μήδοισι ἐγένετο σοφὸς τῷ οὔνομα ἦν δηιόκης, παῖς δὲ ἦν φραόρτεω. οὗτος ὁ
                  δηιόκης ἐρασθεὶς τυραννίδος ἐποίεε τοιάδε. κατοικημένων τῶν μήδων κατὰ κώμας, ἐν
                  τῇ ἑωυτοῦ ἐὼν καὶ πρότερον δόκιμος καὶ μᾶλλόν τι καὶ προθυμότερον δικαιοσύνην
                  ἐπιθέμενος ἤσκεε, καὶ ταῦτα μέντοι ἐούσης ἀνομίης πολλῆς ἀνὰ πᾶσαν τὴν μηδικὴν
                  ἐποίεε, ἐπιστάμενος ὅτι τῷ δικαίῳ τὸ ἄδικον πολέμιόν ἐστι. οἱ δ᾽ ἐκ τῆς αὐτῆς
                  κώμης μῆδοι ὁρῶντες αὐτοῦ τοὺς τρόπους δικαστήν μιν ἑωυτῶν αἱρέοντο· ὁ δὲ δή, οἷα
                  μνώμενος ἀρχήν, ἰθύς τε καὶ δίκαιος ἦν. ποιέων τε ταῦτα ἔπαινον εἶχε οὐκ ὀλίγον
                  πρὸς τῶν πολιητέων, οὕτω ὥστε πυνθανόμενοι οἱ ἐν τῇσι ἄλλῃσι κώμῃσι ὡς δηιόκης εἴη
                  ἀνὴρ μοῦνος κατὰ τὸ ὀρθὸν δικάζων, πρότερον περιπίπτοντες ἀδίκοισι γνώμῃσι, τότε,
                  ἐπείτε ἤκουσαν, ἄσμενοι ἐφοίτων παρὰ τὸν δηιόκην καὶ αὐτοὶ δικασόμενοι, τέλος δὲ
                  οὐδενὶ ἄλλῳ ἐπετρέποντο.</p>
            </div>
            <div
               n="97"
               type="chapter">
               <p>πλέονος δὲ αἰεὶ γινομένου τοῦ ἐπιφοιτῶντος, οἷα πυνθανομένων τὰς δίκας ἀποβαίνειν
                  κατὰ τὸ ἐόν, γνοὺς ὁ δηιόκης ἐς ἑωυτὸν πᾶν ἀνακείμενον οὔτε κατίζειν ἔτι ἤθελε
                  ἔνθα περ πρότερον προκατίζων ἐδίκαζε οὔτ᾽ ἔφη δικᾶν ἔτι· οὐ γάρ οἱ λυσιτελέειν τῶν
                  ἑωυτοῦ ἐξημεληκότα τοῖσι πέλας δι᾽ ἡμέρης δικάζειν. ἐούσης ὦν ἁρπαγῆς καὶ ἀνομίης
                  ἔτι πολλῷ μᾶλλον ἀνὰ τὰς κώμας ἢ πρότερον ἦν, συνελέχθησαν οἱ μῆδοι ἐς τὠυτὸ καὶ
                  ἐδίδοσαν σφίσι λόγον, λέγοντες περὶ τῶν κατηκόντων · ὡς δ᾽ ἐγὼ δοκέω, μάλιστα
                  ἔλεγον οἱ τοῦ δηιόκεω φίλοι ·<q
                     n="55"
                     who="#Medes">οὐ γὰρ δὴ τρόπῳ τῷ παρεόντι χρεώμενοι δυνατοί εἰμεν οἰκέειν τὴν
                     χώρην, φέρε στήσωμεν ἡμέων αὐτῶν βασιλέα· καὶ οὕτω ἥ τε χώρη εὐνομήσεται καὶ
                     αὐτοὶ πρὸς ἔργα τρεψόμεθα οὐδὲ ὑπ᾽ ἀνομίης ἀνάστατοι ἐσόμεθα.</q>ταῦτά κῃ
                  λέγοντες πείθουσι ἑωυτοὺς βασιλεύεσθαι.</p>
            </div>
            <div
               n="98"
               type="chapter">
               <p>αὐτίκα δὲ προβαλλομένων ὅντινα στήσονται βασιλέα, ὁ δηιόκης ἦν πολλὸς ὑπὸ παντὸς
                  ἀνδρὸς καὶ προβαλλόμενος καὶ αἰνεόμενος, ἐς ὃ τοῦτον καταινέουσι βασιλέα σφίσι
                  εἶναι. ὁ δ᾽ ἐκέλευε αὐτοὺς οἰκία τε ἑωυτῷ ἄξια τῆς βασιληίης οἰκοδομῆσαι καὶ
                  κρατῦναι αὐτὸν δορυφόροισι. ποιεῦσι δὴ ταῦτα οἱ μῆδοι· οἰκοδομέουσί τε γὰρ αὐτῷ
                  οἰκία μεγάλα τε καὶ ἰσχυρά, ἵνα αὐτὸς ἔφρασε τῆς χώρης, καὶ δορυφόρους αὐτῷ
                  ἐπιτρέπουσι ἐκ πάντων μήδων καταλέξασθαι. ὁ δέ, ὡς ἔσχε τὴν ἀρχήν, τοὺς μήδους
                  ἠνάγκασε ἓν πόλισμα ποιήσασθαι καὶ τοῦτο περιστέλλοντας τῶν ἄλλων ἧσσον
                  ἐπιμέλεσθαι. πειθομένων δὲ καὶ ταῦτα τῶν μήδων οἰκοδομέει τείχεα μεγάλα τε καὶ
                  καρτερά, ταῦτα τὰ νῦν ἀγβάτανα κέκληται, ἕτερον ἑτέρῳ κύκλῳ ἐνεστεῶτα. μεμηχάνηται
                  δὲ οὕτω τοῦτο τὸ τεῖχος ὥστε ὁ ἕτερος τοῦ ἑτέρου κύκλος τοῖσι προμαχεῶσι μούνοισί
                  ἐστι ὑψηλότερος. τὸ μέν κού τι καὶ τὸ χωρίον συμμαχέει κολωνὸς ἐὼν ὥστε τοιοῦτο
                  εἶναι, τὸ δὲ καὶ μᾶλλόν τι ἐπετηδεύθη. κύκλων δ᾽ ἐόντων τῶν συναπάντων ἑπτά, ἐν δὴ
                  τῷ τελευταίῳ τὰ βασιλήια ἔνεστι καὶ οἱ θησαυροί. τὸ δ᾽ αὐτῶν μέγιστόν ἐστι τεῖχος
                  κατὰ τὸν ἀθηνέων κύκλον μάλιστά κῃ τὸ μέγαθος. τοῦ μὲν δὴ πρώτου κύκλου οἱ
                  προμαχεῶνές εἰσι λευκοί, τοῦ δὲ δευτέρου μέλανες, τρίτου δὲ κύκλου φοινίκεοι,
                  τετάρτου δὲ κυάνεοι, πέμπτου δὲ σανδαράκινοι. τῶν πέντε ὦν τῶν κύκλων οἱ
                  προμαχεῶνες ἠνθισμένοι εἰσὶ φαρμάκοισι· δύο δὲ οἱ τελευταῖοί εἰσι ὁ μὲν
                  καταργυρωμένους, ὁ δὲ κατακεχρυσωμένους ἔχων τοὺς προμαχεῶνας.</p>
            </div>
            <div
               n="99"
               type="chapter">
               <p>ταῦτα μὲν δὴ ὁ δηιόκης ἑωυτῷ τε ἐτείχεε καὶ περὶ τὰ ἑωυτοῦ οἰκία, τὸν δὲ ἄλλον
                  δῆμον πέριξ ἐκέλευε τὸ τεῖχος οἰκέειν. οἰκοδομηθέντων δὲ πάντων κόσμον τόνδε
                  δηιόκης πρῶτός ἐστι ὁ καταστησάμενος, μήτε ἐσιέναι παρὰ βασιλέα μηδένα, δι᾽
                  ἀγγέλων δὲ πάντα χρᾶσθαι, ὁρᾶσθαί τε βασιλέα ὑπὸ μηδενός, πρός τε τούτοισι ἔτι
                  γελᾶν τε καὶ πτύειν καὶ ἅπασι εἶναι ἀντίον τούτου αἰσχρόν. ταῦτα δὲ περὶ ἑωυτὸν
                  ἐσέμνυνε τῶνδε εἵνεκεν, ὅκως ἂν μὴ ὁρῶντες οἱ ὁμήλικες, ἐόντες σύντροφοί τε ἐκείνῳ
                  καὶ οἰκίης οὐ φλαυροτέρης οὐδὲ ἐς ἀνδραγαθίην λειπόμενοι, λυπεοίατο καὶ
                  ἐπιβουλεύοιεν, ἀλλ᾽ ἑτεροῖός σφι δοκέοι εἶναι μὴ ὁρῶσι.</p>
            </div>
            <div
               n="100"
               type="chapter">
               <p>ἐπείτε δὲ ταῦτα διεκόσμησε καὶ ἐκράτυνε ἑωυτὸν τῇ τυραννίδι, ἦν τὸ δίκαιον
                  φυλάσσων χαλεπός. καὶ τάς τε δίκας γράφοντες ἔσω παρ᾽ ἐκεῖνον ἐσπέμπεσκον, καὶ
                  ἐκεῖνος διακρίνων τὰς ἐσφερομένας ἐκπέμπεσκε. ταῦτα μὲν κατὰ τὰς δίκας ἐποίεε,
                  τάδε δὲ ἄλλα ἐκεκοσμέατό οἱ· εἴ τινα πυνθάνοιτο ὑβρίζοντα, τοῦτον ὅκως
                  μεταπέμψαιτο, κατ᾽ ἀξίην ἑκάστου ἀδικήματος ἐδικαίου, καί οἱ κατάσκοποί τε καὶ
                  κατήκοοι ἦσαν ἀνὰ πᾶσαν τὴν χώρην τῆς ἦρχε.</p>
            </div>
            <div
               n="101"
               type="chapter">
               <p>δηιόκης μέν νυν τὸ μηδικὸν ἔθνος συνέστρεψε μοῦνον καὶ τούτου ἦρξε. ἔστι δὲ μήδων
                  τοσάδε γένεα· βοῦσαι, παρητακηνοί, στρούχατες, ἀριζαντοί, βούδιοι, μάγοι. γένεα
                  μὲν δὴ μήδων ἐστὶ τοσάδε.</p>
            </div>
            <div
               n="102"
               type="chapter">
               <p>δηιόκεω δὲ παῖς γίνεται φραόρτης, ὃς τελευτήσαντος δηιόκεω, βασιλεύσαντος τρία καὶ
                  πεντήκοντα ἔτεα, παρεδέξατο τὴν ἀρχήν. παραδεξάμενος δὲ οὐκ ἀπεχρᾶτο μούνων μήδων
                  ἄρχειν, ἀλλὰ στρατευσάμενος ἐπὶ τοὺς πέρσας πρώτοισί τε τούτοισι ἐπεθήκατο καὶ
                  πρώτους μήδων ὑπηκόους ἐποίησε. μετὰ δὲ ἔχων δύο ταῦτα ἔθνεα καὶ ἀμφότερα ἰσχυρά,
                  κατεστρέφετο τὴν ἀσίην ἀπ᾽ ἄλλου ἐπ᾽ ἄλλο ἰὼν ἔθνος, ἐς ὃ στρατευσάμενος ἐπὶ τοὺς
                  ἀσσυρίους καὶ ἀσσυρίων τούτους οἳ νίνον εἶχον καὶ ἦρχον πρότερον πάντων, τότε δὲ
                  ἦσαν μεμουνωμένοι μὲν συμμάχων ἅτε ἀπεστεώτων, ἄλλως μέντοι ἑωυτῶν εὖ ἥκοντες, ἐπὶ
                  τούτους δὴ στρατευσάμενος ὁ φραόρτης αὐτός τε διεφθάρη, ἄρξας δύο τε καὶ εἴκοσι
                  ἔτεα, καὶ ὁ στρατὸς αὐτοῦ ὁ πολλός.</p>
            </div>
            <div
               n="103"
               type="chapter">
               <p>φραόρτεω δὲ τελευτήσαντος ἐξεδέξατο κυαξάρης ὁ φραόρτεω τοῦ δηιόκεω παῖς. οὗτος
                  λέγεται πολλὸν ἔτι γενέσθαι ἀλκιμώτερος τῶν προγόνων. καὶ πρῶτός τε ἐλόχισε κατὰ
                  τέλεα τοὺς ἐν τῇ ἀσίῃ καὶ πρῶτος διέταξε χωρὶς ἑκάστους εἶναι, τούς τε αἰχμοφόρους
                  καὶ τοὺς τοξοφόρους καὶ τοὺς ἱππέας· πρὸ τοῦ δὲ ἀναμὶξ ἦν πάντα ὁμοίως
                  ἀναπεφυρμένα. οὗτος ὁ τοῖσι λυδοῖσί ἐστι μαχεσάμενος ὅτε νὺξ ἡ ἡμέρη ἐγένετό σφι
                  μαχομένοισι, καὶ ὁ τὴν ἅλυος ποταμοῦ ἄνω ἀσίην πᾶσαν συστήσας ἑωυτῷ. συλλέξας δὲ
                  τοὺς ὑπ᾽ ἑωυτῷ ἀρχομένους πάντας ἐστρατεύετο ἐπὶ τὴν νίνον, τιμωρέων τε τῷ πατρὶ
                  καὶ τὴν πόλιν ταύτην θέλων ἐξελεῖν. καί οἱ, ὡς συμβαλὼν ἐνίκησε τοὺς ἀσσυρίους,
                  περικατημένῳ τὴν νίνον ἐπῆλθε σκυθέων στρατὸς μέγας, ἦγε δὲ αὐτοὺς βασιλεὺς ὁ
                  σκυθέων μαδύης προτοθύεω παῖς· οἳ ἐσέβαλον μὲν ἐς τὴν ἀσίην κιμμερίους ἐκβαλόντες
                  ἐκ τῆς εὐρώπης, τούτοισι δὲ ἐπισπόμενοι φεύγουσι οὕτω ἐς τὴν μηδικὴν χώρην
                  ἀπίκοντο.</p>
            </div>
            <div
               n="104"
               type="chapter">
               <p>ἔστι δὲ ἀπὸ τῆς λίμνης τῆς μαιήτιδος ἐπὶ φᾶσιν ποταμὸν καὶ ἐς κόλχους τριήκοντα
                  ἡμερέων εὐζώνῳ ὁδός, ἐκ δὲ τῆς κολχίδος οὐ πολλὸν ὑπερβῆναι ἐς τὴν μηδικήν, ἀλλ᾽
                  ἓν τὸ διὰ μέσου ἔθνος αὐτῶν ἐστι, σάσπειρες, τοῦτο δὲ παραμειβομένοισι εἶναι ἐν τῇ
                  μηδικῇ. οὐ μέντοι οἵ γε σκύθαι ταύτῃ ἐσέβαλον, ἀλλὰ τὴν κατύπερθε ὁδὸν πολλῷ
                  μακροτέρην ἐκτραπόμενοι, ἐν δεξιῇ ἔχοντες τὸ καυκάσιον ὄρος. ἐνθαῦτα οἱ μὲν μῆδοι
                  συμβαλόντες τοῖσι σκύθῃσι καὶ ἑσσωθέντες τῇ μάχῃ τῆς ἀρχῆς κατελύθησαν, οἱ δὲ
                  σκύθαι τὴν ἀσίην πᾶσαν ἐπέσχον. ἐνθεῦτεν δὲ ἤισαν ἐπ᾽ αἴγυπτον.</p>
            </div>
            <div
               n="105"
               type="chapter">
               <p><seg
                     n="1">καὶ ἐπείτε ἐγένοντο ἐν τῇ παλαιστίνῃ συρίῃ, ψαμμήτιχός σφεας αἰγύπτου
                     βασιλεὺς ἀντιάσας δώροισί τε καὶ λιτῇσι ἀποτρέπει τὸ προσωτέρω μὴ
                     πορεύεσθαι.</seg><seg
                     n="2">οἱ δὲ ἐπείτε ἀναχωρέοντες ὀπίσω ἐγίνοντο τῆς συρίης ἐν ἀσκάλωνι πόλι, τῶν
                     πλεόνων σκυθέων παρεξελθόντων ἀσινέων, ὀλίγοι τινὲς αὐτῶν ὑπολειφθέντες
                     ἐσύλησαν τῆς οὐρανίης ἀφροδίτης τὸ ἱρόν.</seg><seg
                     n="3">ἔστι δὲ τοῦτο τὸ ἱρόν, ὡς ἐγὼ πυνθανόμενος εὑρίσκω, πάντων ἀρχαιότατον
                     ἱρῶν, ὅσα ταύτης τῆς θεοῦ· καὶ γὰρ τὸ ἐν κύπρῳ ἱρὸν ἐνθεῦτεν ἐγένετο, ὡς αὐτοὶ
                     κύπριοι λέγουσι, καὶ τὸ ἐν κυθήροισι φοίνικές εἰσι οἱ ἱδρυσάμενοι ἐκ ταύτης τῆς
                     συρίης ἐόντες.</seg><seg
                     n="4">τοῖσι δὲ τῶν σκυθέων συλήσασι τὸ ἱρὸν τὸ ἐν ἀσκάλωνι καὶ τοῖσι τούτων
                     αἰεὶ ἐκγόνοισι ἐνέσκηψε ἡ θεὸς θήλεαν νοῦσον· ὥστε ἅμα λέγουσί τε οἱ σκύθαι διὰ
                     τοῦτό σφεας νοσέειν, καὶ ὁρᾶν πάρεστι αὐτοῖσι τοῖσι ἀπικνεομένοισι ἐς τὴν
                     σκυθικὴν χώρην ὡς διακέαται τοὺς καλέουσι<term
                        xml:lang="scy">ἐνάρεας</term>οἱ σκύθαι.</seg></p>
            </div>
            <div
               n="106"
               type="chapter">
               <p>ἐπὶ μέν νυν ὀκτὼ καὶ εἴκοσι ἔτεα ἦρχον τῆς ἀσίης οἱ σκύθαι, καὶ τὰ πάντα σφι ὑπό
                  τε ὕβριος καὶ ὀλιγωρίης ἀνάστατα ἦν. χωρὶς μὲν γὰρ φόρον ἔπρησσον παρ᾽ ἑκάστων τὸ
                  ἑκάστοισι ἐπέβαλλον, χωρὶς δὲ τοῦ φόρου ἥρπαζον περιελαύνοντες τοῦτο ὅ τι ἔχοιεν
                  ἕκαστοι. καὶ τούτων μὲν τοὺς πλέονας κυαξάρης τε καὶ μῆδοι ξεινίσαντες καὶ
                  καταμεθύσαντες κατεφόνευσαν, καὶ οὕτω ἀνεσώσαντο τὴν ἀρχὴν μῆδοι καὶ ἐπεκράτεον
                  τῶν περ καὶ πρότερον, καὶ τήν τε νίνον εἷλον ὡς δὲ εἷλον, ἐν ἑτέροισι λόγοισι
                  δηλώσω καὶ τοὺς ἀσσυρίους ὑποχειρίους ἐποιήσαντο πλὴν τῆς βαβυλωνίης μοίρης. μετὰ
                  δὲ ταῦτα κυαξάρης μέν, βασιλεύσας τεσσεράκοντα ἔτεα σὺν τοῖσι σκύθαι ἦρξαν,
                  τελευτᾷ.</p>
            </div>
            <div
               n="107"
               type="chapter">
               <p>ἐκδέκεται δὲ ἀστυάγης ὁ κυαξάρεω παῖς τὴν βασιληίην. καί οἱ ἐγένετο θυγάτηρ τῇ
                  οὔνομα ἔθετο μανδάνην, τὴν ἐδόκεε ἀστυάγης ἐν τῷ ὕπνῳ οὐρῆσαι τοσοῦτον ὥστε πλῆσαι
                  μὲν τὴν ἑωυτοῦ πόλιν, ἐπικατακλύσαι δὲ καὶ τὴν ἀσίην πᾶσαν. ὑπερθέμενος δὲ τῶν
                  μάγων τοῖσι ὀνειροπόλοισι τὸ ἐνύπνιον, ἐφοβήθη παρ᾽ αὐτῶν αὐτὰ ἕκαστα μαθών. μετὰ
                  δὲ τὴν μανδάνην ταύτην ἐοῦσαν ἤδη ἀνδρὸς ὡραίην μήδων μὲν τῶν ἑωυτοῦ ἀξίων οὐδενὶ
                  διδοῖ γυναῖκα, δεδοικὼς τὴν ὄψιν, ὁ δὲ πέρσῃ διδοῖ τῷ οὔνομα ἦν καμβύσης, τὸν
                  εὕρισκε οἰκίης μὲν ἐόντα ἀγαθῆς, τρόπου δὲ ἡσυχίου, πολλῷ ἔνερθε ἄγων αὐτὸν μέσου
                  ἀνδρὸς μήδου.</p>
            </div>
            <div
               n="108"
               type="chapter">
               <p>συνοικεούσης δὲ τῷ καμβύσῃ τῆς μανδάνης ὁ ἀστυάγης τῷ πρώτῳ ἔτεϊ εἶδε ἄλλην ὄψιν·
                  ἐδόκεε δέ οἱ ἐκ τῶν αἰδοίων τῆς θυγατρὸς ταύτης φῦναι ἄμπελον, τὴν δὲ ἄμπελον
                  ἐπισχεῖν τὴν ἀσίην πᾶσαν. ἰδὼν δὲ τοῦτο καὶ ὑπερθέμενος τοῖσι ὀνειροπόλοισι
                  μετεπέμψατο ἐκ τῶν περσέων τὴν θυγατέρα ἐπίτοκα ἐοῦσαν, ἀπικομένην δὲ ἐφύλασσε
                  βουλόμενος τὸ γεννώμενον ἐξ αὐτῆς διαφθεῖραι· ἐκ γάρ οἱ τῆς ὄψιος τῶν μάγων οἱ
                  ὀνειροπόλοι ἐσήμαινον ὅτι μέλλοι ὁ τῆς θυγατρὸς αὐτοῦ γόνος βασιλεύσειν ἀντὶ
                  ἐκείνου. ταῦτα δὴ ὦν φυλασσόμενος ὁ ἀστυάγης, ὡς ἐγένετο ὁ κῦρος, καλέσας ἅρπαγον,
                  ἄνδρα οἰκήιον καὶ πιστότατόν τε μήδων καὶ πάντων ἐπίτροπον τῶν ἑωυτοῦ, ἔλεγέ οἱ τοιάδε·<q
                     n="56"
                     who="#Astyages">ἅρπαγε, πρῆγμα τὸ ἄν τοι προσθέω, μηδαμῶς παραχρήσῃ, μηδὲ ἐμέ
                     τε παραβάλῃ καὶ ἄλλους ἑλόμενος ἐξ ὑστέρης σοὶ αὐτῷ περιπέσῃς. λάβε τὸν μανδάνη
                     ἔτεκε παῖδα, φέρων δὲ ἐς σεωυτοῦ ἀπόκτεινον· μετὰ δὲ θάψον τρόπῳ ὅτεῳ αὐτὸς
                     βούλεαι.</q>ὁ δὲ ἀμείβεται·<q
                     n="57"
                     who="#Harpagus">ὦ βασιλεῦ, οὔτε ἄλλοτέ κω παρεῖδες ἀνδρὶ τῷδε ἄχαρι οὐδέν,
                     φυλασσόμεθα δὲ ἐς σὲ καὶ ἐς τὸν μετέπειτα χρόνον μηδὲν ἐξαμαρτεῖν. ἀλλ᾽ εἴ τοι
                     φίλον τοῦτο οὕτω γίνεσθαι, χρὴ δὴ τό γε ἐμὸν ὑπηρετέεσθαι ἐπιτηδέως.</q></p>
            </div>
            <div
               n="109"
               type="chapter">
               <p>τούτοισι ἀμειψάμενος ὁ ἅρπαγος, ὥς οἱ παρεδόθη τὸ παιδίον κεκοσμημένον τὴν ἐπὶ
                  θανάτῳ, ἤιε κλαίων ἐς τὰ οἰκία· παρελθὼν δὲ ἔφραζε τῇ ἑωυτοῦ γυναικὶ τὸν πάντα
                  ἀστυάγεος ῥηθέντα λόγον. ἡ δὲ πρὸς αὐτὸν λέγει·<q
                     n="58"
                     who="#wife-Harpagus">νῦν ὦν τί σοὶ ἐν νόῳ ἐστὶ ποιέειν;</q>ὁ δὲ ἀμείβεται·<q
                     n="59"
                     who="#Harpagus">οὐ τῇ ἐνετέλλετο ἀστυάγης, οὐδ᾽ εἰ παραφρονήσει τε καὶ μανέεται
                     κάκιον ἢ νῦν μαίνεται, οὔ οἱ ἔγωγε προσθήσομαι τῇ γνώμῃ οὐδὲ ἐς φόνον τοιοῦτον
                     ὑπηρετήσω. πολλῶν δὲ εἵνεκα οὐ φονεύσω μιν, καὶ ὅτι αὐτῷ μοι συγγενής ἐστι ὁ
                     παῖς, καὶ ὅτι ἀστυάγης μέν ἐστι γέρων καὶ ἄπαις ἔρσενος γόνου· εἰ δ᾽ ἐθελήσει
                     τούτου τελευτήσαντος ἐς τὴν θυγατέρα ταύτην ἀναβῆναι ἡ τυραννίς, τῆς νῦν τὸν
                     υἱὸν κτείνει δι᾽ ἐμέο, ἄλλο τι ἢ λείπεται τὸ ἐνθεῦτεν ἐμοὶ κινδύνων ὁ μέγιστος;
                     ἀλλὰ τοῦ μὲν ἀσφαλέος εἵνεκα ἐμοὶ δεῖ τοῦτον τελευτᾶν τὸν παῖδα, δεῖ μέντοι τῶν
                     τινα ἀστυάγεος αὐτοῦ φονέα γενέσθαι καὶ μὴ τῶν ἐμῶν.</q></p>
            </div>
            <div
               n="110"
               type="chapter">
               <p><seg
                     n="1">ταῦτα εἶπε καὶ αὐτίκα ἄγγελον ἔπεμπε ἐπὶ τῶν βουκόλων τῶν ἀστυάγεος τὸν
                     ἠπίστατο νομάς τε ἐπιτηδεοτάτας νέμοντα καὶ ὄρεα θηριωδέστατα, τῷ οὔνομα ἦν
                     μιτραδάτης. συνοίκεε δὲ ἑωυτοῦ συνδούλῃ, οὔνομα δὲ τῇ γυναικὶ ἦν τῇ συνοίκεε
                     κυνὼ κατὰ τὴν ἑλλήνων γλῶσσαν, κατὰ δὲ τὴν μηδικὴν<persName>σπακώ</persName>·
                     τὴν γὰρ<gloss>κύνα</gloss>καλέουσι<term
                        xml:lang="med">σπάκα</term>μῆδοι.</seg><seg
                     n="2">αἱ δὲ ὑπώρειαί εἰσι τῶν ὀρέων, ἔνθα τὰς νομὰς τῶν βοῶν εἶχε οὗτος δὴ ὁ
                     βουκόλος, πρὸς βορέω τε ἀνέμου τῶν ἀγβατάνων καὶ πρὸς τοῦ πόντου τοῦ εὐξείνου.
                     ταύτῃ μὲν γὰρ ἡ μηδικὴ χώρη πρὸς σασπείρων ὀρεινή ἐστι κάρτα καὶ ὑψηλή τε καὶ
                     ἴδῃσι συνηρεφής, ἡ δὲ ἄλλη μηδικὴ χώρη ἐστὶ πᾶσα ἄπεδος.</seg><seg
                     n="3">ἐπεὶ ὦν ὁ βουκόλος σπουδῇ πολλῇ καλεόμενος ἀπίκετο, ἔλεγε ὁ ἅρπαγος τάδε·<q
                        n="60"
                        who="#Harpagus">κελεύει σε ἀστυάγης τὸ παιδίον τοῦτο λαβόντα θεῖναι ἐς τὸ
                        ἐρημότατον τῶν ὀρέων, ὅκως ἂν τάχιστα διαφθαρείη. καὶ τάδε τοι ἐκέλευσε
                        εἰπεῖν, ἢν μὴ ἀποκτείνῃς αὐτό, ἀλλά τεῳ τρόπῳ περιποιήσῃς, ὀλέθρῳ τῷ κακίστῳ
                        σε διαχρήσεσθαι. ἐπορᾶν δὲ ἐκκείμενον τέταγμαι ἐγώ.</q></seg></p>
            </div>
            <div
               n="111"
               type="chapter">
               <p>ταῦτα ἀκούσας ὁ βουκόλος καὶ ἀναλαβὼν τὸ παιδίον ἤιε τὴν αὐτὴν ὀπίσω ὁδὸν καὶ
                  ἀπικνέεται ἐς τὴν ἔπαυλιν.</p>
               <p>τῷ δ᾽ ἄρα καὶ αὐτῷ ἡ γυνή, ἐπίτεξ ἐοῦσα πᾶσαν ἡμέρην, τότε κως κατὰ δαίμονα τίκτει
                  οἰχομένου τοῦ βουκόλου ἐς πόλιν. ἦσαν δὲ ἐν φροντίδι ἀμφότεροι ἀλλήλων πέρι, ὁ μὲν
                  τοῦ τόκου τῆς γυναικὸς ἀρρωδέων, ἡ δὲ γυνὴ ὅ τι οὐκ ἐωθὼς ὁ ἅρπαγος μεταπέμψαιτο
                  αὐτῆς τὸν ἄνδρα. ἐπείτε δὲ ἀπονοστήσας ἐπέστη, οἷα ἐξ ἀέλπτου ἰδοῦσα ἡ γυνὴ εἴρετο
                  προτέρη ὅ τι μιν οὕτω προθύμως ἅρπαγος μετεπέμψατο. ὁ δὲ εἶπε·<q
                     n="61"
                     who="#Mitradates">ὦ γύναι, εἶδόν τε ἐς πόλιν ἐλθὼν καὶ ἤκουσα τὸ μήτε ἰδεῖν
                     ὤφελον μήτε κοτὲ γενέσθαι ἐς δεσπότας τοὺς ἡμετέρους. οἶκος μὲν πᾶς ἁρπάγου
                     κλαυθμῷ κατείχετο· ἐγὼ δὲ ἐκπλαγεὶς ἤια ἔσω. ὡς δὲ τάχιστα ἐσῆλθον, ὁρέω
                     παιδίον προκείμενον ἀσπαῖρόν τε καὶ κραγγανόμενον, κεκοσμημένον χρυσῷ τε καὶ
                     ἐσθῆτι ποικίλῃ. ἅρπαγος δὲ ὡς εἶδέ με, ἐκέλευε τὴν ταχίστην ἀναλαβόντα τὸ
                     παιδίον οἴχεσθαι φέροντα καὶ θεῖναι ἔνθα θηριωδέστατον εἴη τῶν ὀρέων, φὰς
                     ἀστυάγεα εἶναι τὸν ταῦτα ἐπιθέμενόν μοι, πόλλ᾽ ἀπειλήσας εἰ μή σφεα ποιήσαιμι.
                     καὶ ἐγὼ ἀναλαβὼν ἔφερον, δοκέων τῶν τινος οἰκετέων εἶναι· οὐ γὰρ ἄν κοτε
                     κατέδοξα ἔνθεν γε ἦν. ἐθάμβεον δὲ ὁρέων χρυσῷ τε καὶ εἵμασι κεκοσμημένον, πρὸς
                     δὲ καὶ κλαυθμὸν κατεστεῶτα ἐμφανέα ἐν ἁρπάγου. καὶ πρόκατε δὴ κατ᾽ ὁδὸν
                     πυνθάνομαι τὸν πάντα λόγον θεράποντος ὃς ἐμὲ προπέμπων ἔξω πόλιος ἐνεχείρισε τὸ
                     βρέφος, ὡς ἄρα μανδάνης τε εἴη παῖς τῆς ἀστυάγεος θυγατρὸς καὶ καμβύσεω τοῦ
                     κύρου, καί μιν ἀστυάγης ἐντέλλεται ἀποκτεῖναι. νῦν τε ὅδε ἐστί.</q></p>
            </div>
            <div
               n="112"
               type="chapter">
               <p>ἅμα τε ταῦτα ἔλεγε ὁ βουκόλος καὶ ἐκκαλύψας ἀπεδείκνυε. ἡ δὲ ὡς εἶδε τὸ παιδίον
                  μέγα τε καὶ εὐειδὲς ἐόν, δακρύσασα καὶ λαβομένη τῶν γουνάτων τοῦ ἀνδρὸς ἐχρήιζε
                  μηδεμιῇ τέχνῃ ἐκθεῖναί μιν. ὁ δὲ οὐκ ἔφη οἷός τε εἶναι ἄλλως αὐτὰ ποιέειν·
                  ἐπιφοιτήσειν γὰρ κατασκόπους ἐξ ἁρπάγου ἐποψομένους, ἀπολέεσθαί τε κάκιστα ἢν μή
                  σφεα ποιήσῃ. ὡς δὲ οὐκ ἔπειθε ἄρα τὸν ἄνδρα, δεύτερα λέγει ἡ γυνὴ τάδε·<q
                     n="62"
                     who="#Spaka">ἐπεὶ τοίνυν οὐ δύναμαί σε πείθειν μὴ ἐκθεῖναι, σὺ δὲ ὧδε ποίησον·
                     εἰ δὴ πᾶσά γε ἀνάγκη ὀφθῆναι ἐκκείμενον, τέτοκα γὰρ καὶ ἐγώ, τέτοκα δὲ τεθνεός,
                     τοῦτο μὲν φέρων πρόθες, τὸν δὲ τῆς ἀστυάγεος θυγατρὸς παῖδα ὡς ἐξ ἡμέων ἐόντα
                     τρέφωμεν. καὶ οὕτω οὔτε σὺ ἁλώσεαι ἀδικέων τοὺς δεσπότας, οὔτε ἡμῖν κακῶς
                     βεβουλευμένα ἔσται· ὅ τε γὰρ τεθνεὼς βασιληίης ταφῆς κυρήσει καὶ ὁ περιεὼν οὐκ
                     ἀπολέει τὴν ψυχήν.</q></p>
            </div>
            <div
               n="113"
               type="chapter">
               <p>κάρτα τε ἔδοξε τῷ βουκόλῳ πρὸς τὰ παρεόντα εὖ λέγειν ἡ γυνή, καὶ αὐτίκα ἐποίεε
                  ταῦτα· τὸν μὲν ἔφερε θανατώσων παῖδα, τοῦτον μὲν παραδιδοῖ τῇ ἑωυτοῦ γυναικί, τὸν
                  δὲ ἑωυτοῦ ἐόντα νεκρὸν λαβὼν ἔθηκε ἐς τὸ ἄγγος ἐν τῷ ἔφερε τὸν ἕτερον· κοσμήσας δὲ
                  τῷ κόσμῳ παντὶ τοῦ ἑτέρου παιδός, φέρων ἐς τὸ ἐρημότατον τῶν ὀρέων τιθεῖ. ὡς δὲ
                  τρίτη ἡμέρη τῷ παιδίῳ ἐκκειμένῳ ἐγένετο, ἤιε ἐς πόλιν ὁ βουκόλος, τῶν τινα
                  προβοσκῶν φύλακον αὐτοῦ καταλιπών, ἐλθὼν δὲ ἐς τοῦ ἁρπάγου ἀποδεικνύναι ἔφη
                  ἕτοιμος εἶναι τοῦ παιδίου τὸν νέκυν. πέμψας δὲ ὁ ἅρπαγος τῶν ἑωυτοῦ δορυφόρων τοὺς
                  πιστοτάτους εἶδέ τε διὰ τούτων καὶ ἔθαψε τοῦ βουκόλου τὸ παιδίον. καὶ τὸ μὲν
                  ἐτέθαπτο, τὸν δὲ ὕστερον τούτων κῦρον ὀνομασθέντα παραλαβοῦσα ἔτρεφε ἡ γυνὴ τοῦ
                  βουκόλου, οὔνομα ἄλλο κού τι καὶ οὐ κῦρον θεμένη.</p>
            </div>
            <div
               n="114"
               type="chapter">
               <p>καὶ ὅτε δὴ ἦν δεκαέτης ὁ παῖς, πρῆγμα ἐς αὐτὸν τοιόνδε γενόμενον ἐξέφηνέ μιν.
                  ἔπαιζε ἐν τῇ κώμῃ ταύτῃ ἐν τῇ ἦσαν καὶ αἱ βουκολίαι αὗται , ἔπαιζε δὲ μετ᾽ ἄλλων
                  ἡλίκων ἐν ὁδῷ. καὶ οἱ παῖδες παίζοντες εἵλοντο ἑωυτῶν βασιλέα εἶναι τοῦτον δὴ τὸν
                  τοῦ βουκόλου ἐπίκλησιν παῖδα. ὁ δὲ αὐτῶν διέταξε τοὺς μὲν οἰκίας οἰκοδομέειν, τοὺς
                  δὲ δορυφόρους εἶναι, τὸν δέ κού τινα αὐτῶν ὀφθαλμὸν βασιλέος εἶναι, τῷ δέ τινι τὰς
                  ἀγγελίας ἐσφέρειν ἐδίδου γέρας, ὡς ἑκάστῳ ἔργον προστάσσων. εἷς δὴ τούτων τῶν
                  παίδων συμπαίζων, ἐὼν ἀρτεμβάρεος παῖς, ἀνδρὸς δοκίμου ἐν μήδοισι, οὐ γὰρ δὴ
                  ἐποίησε τὸ προσταχθὲν ἐκ τοῦ κύρου, ἐκέλευε αὐτὸν τοὺς ἄλλους παῖδας διαλαβεῖν,
                  πειθομένων δὲ τῶν παίδων ὁ κῦρος τὸν παῖδα τρηχέως κάρτα περιέσπε μαστιγῶν. ὁ δέ,
                  ἐπείτε ἐμετείθη τάχιστα, ὥς γε δὴ ἀνάξια ἑωυτοῦ παθὼν μᾶλλόν τι περιημέκτεε,
                  κατελθὼν δὲ ἐς πόλιν πρὸς τὸν πατέρα ἀποικτίζετο τῶν ὑπὸ κύρου ἤντησε, λέγων δὲ οὐ
                  κύρου οὐ γάρ κω ἦν τοῦτο τοὔνομα , ἀλλὰ πρὸς τοῦ βουκόλου τοῦ ἀστυάγεος παιδός. ὁ
                  δὲ ἀρτεμβάρης ὀργῇ ὡς εἶχε ἐλθὼν παρὰ τὸν ἀστυάγεα καὶ ἅμα ἀγόμενος τὸν παῖδα
                  ἀνάρσια πρήγματα ἔφη πεπονθέναι, λέγων·<q
                     n="63"
                     who="#Artembares">ὦ βασιλεῦ, ὑπὸ τοῦ σοῦ δούλου, βουκόλου δὲ παιδός, ὧδε
                     περιυβρίσμεθα</q>, δεικνὺς τοῦ παιδὸς τοὺς ὤμους.</p>
            </div>
            <div
               n="115"
               type="chapter">
               <p>ἀκούσας δὲ καὶ ἰδὼν ἀστυάγης, θέλων τιμωρῆσαι τῷ παιδὶ τιμῆς τῆς ἀρτεμβάρεος
                  εἵνεκα, μετεπέμπετο τόν τε βουκόλον καὶ τὸν παῖδα· ἐπείτε δὲ παρῆσαν ἀμφότεροι,
                  βλέψας πρὸς τὸν κῦρον ὁ ἀστυάγης· ἔφη·<q
                     n="64"
                     who="#Astyages">σὺ δὴ ἐὼν τούτου τοιούτου ἐόντος παῖς ἐτόλμησας τὸν τοῦδε παῖδα
                     ἐόντος πρώτου παρ᾽ ἐμοὶ ἀεικείῃ τοιῇδε περισπεῖν;</q>ὁ δὲ ἀμείβετο ὧδε·<q
                     n="65"
                     who="#Mitradates">ὦ δέσποτα, ἐγὼ δὴ ταῦτα τοῦτον ἐποίησα σὺν δίκῃ. οἱ γάρ με ἐκ
                     τῆς κώμης παῖδες, τῶν καὶ ὅδε ἦν, παίζοντες σφέων αὐτῶν ἐστήσαντο βασιλέα·
                     ἐδόκεον γάρ σφι εἶναι ἐς τοῦτο ἐπιτηδεότατος. οἱ μέν νυν ἄλλοι παῖδες τὰ
                     ἐπιτασσόμενα ἐπετέλεον, οὗτος δὲ ἀνηκούστεέ τε καὶ λόγον εἶχε οὐδένα, ἐς ὃ
                     ἔλαβε τὴν δίκην. εἰ ὦν δὴ τούτου εἵνεκεν ἄξιός τεο κακοῦ εἰμι, ὅδε τοι
                     πάρειμι.</q></p>
            </div>
            <div
               n="116"
               type="chapter">
               <p>ταῦτα λέγοντος τοῦ παιδὸς τὸν ἀστυάγεα ἐσήιε ἀνάγνωσις αὐτοῦ, καί οἱ ὅ τε χαρακτὴρ
                  τοῦ προσώπου προσφέρεσθαι ἐδόκεε ἐς ἑωυτὸν καὶ ἡ ὑπόκρισις ἐλευθεριωτέρη εἶναι, ὅ
                  τε χρόνος τῆς ἐκθέσιος τῇ ἡλικίῃ τοῦ παιδὸς ἐδόκεε συμβαίνειν. ἐκπλαγεὶς δὲ
                  τούτοισι ἐπὶ χρόνον ἄφθογγος ἦν· μόγις δὲ δή κοτε ἀνενειχθεὶς εἶπε, θέλων ἐκπέμψαι
                  τὸν ἀρτεμβάρεα, ἵνα τὸν βουκόλον μοῦνον λαβὼν βασανίσῃ·<q
                     n="66"
                     who="#Astyages">ἀρτέμβαρες, ἐγὼ ταῦτα ποιήσω ὥστε σὲ καὶ τὸν παῖδα τὸν σὸν
                     μηδὲν ἐπιμέμφεσθαι.</q>τὸν μὲν δὴ ἀρτεμβάρεα πέμπει, τὸν δὲ κῦρον ἦγον ἔσω οἱ
                  θεράποντες κελεύσαντος τοῦ ἀστυάγεος. ἐπεὶ δὲ ὑπελέλειπτο ὁ βουκόλος μοῦνος
                  μουνόθεν, τάδε αὐτὸν εἴρετο ὁ ἀστυάγης, κόθεν λάβοι τὸν παῖδα καὶ τίς εἴη ὁ
                  παραδούς. ὁ δὲ ἐξ ἑωυτοῦ τε ἔφη γεγονέναι καὶ τὴν τεκοῦσαν αὐτὸν εἶναι ἔτι παρ᾽
                  ἑωυτῷ. ἀστυάγης δέ μιν οὐκ εὖ βουλεύεσθαι ἔφη ἐπιθυμέοντα ἐς ἀνάγκας μεγάλας
                  ἀπικνέεσθαι, ἅμα τε λέγων ταῦτα ἐσήμαινε τοῖσι δορυφόροισι λαμβάνειν αὐτόν. ὁ δὲ
                  ἀγόμενος ἐς τὰς ἀνάγκας οὕτω δὴ ἔφαινε τὸν ἐόντα λόγον. ἀρχόμενος δὲ ἀπ᾽ ἀρχῆς
                  διεξήιε τῇ ἀληθείῃ χρεώμενος καὶ κατέβαινε ἐς λιτάς τε καὶ συγγνώμην ἑωυτῷ κελεύων
                  ἔχειν αὐτόν.</p>
            </div>
            <div
               n="117"
               type="chapter">
               <p>ἀστυάγης δὲ τοῦ μὲν βουκόλου τὴν ἀληθείην ἐκφήναντος λόγον ἤδη καὶ ἐλάσσω
                  ἐποιέετο, ἁρπάγῳ δὲ καὶ μεγάλως μεμφόμενος καλέειν αὐτὸν τοὺς δορυφόρους ἐκέλευε.
                  ὡς δέ οἱ παρῆν ὁ ἅρπαγος, εἴρετό μιν ὁ ἀστυάγης·<q
                     n="67"
                     who="#Astyages">ἅρπαγε, τέῳ δὴ μόρῳ τὸν παῖδα κατεχρήσαο τόν τοι παρέδωκα ἐκ
                     θυγατρὸς γεγονότα τῆς ἐμῆς;</q>ὁ δὲ ἅρπαγος, ὡς εἶδε τὸν βουκόλον ἔνδον ἐόντα,
                  οὐ τρέπεται ἐπὶ ψευδέα ὁδόν, ἵνα μὴ ἐλεγχόμενος ἁλίσκηται, ἀλλὰ λέγει τάδε·<q
                     n="68"
                     who="#Harpagus">ὦ βασιλεῦ, ἐπείτε παρέλαβον τὸ παιδίον, ἐβούλευον σκοπέων ὅκως
                     σοί τε ποιήσω κατὰ νόον καὶ ἐγὼ πρὸς σὲ γινόμενος ἀναμάρτητος μήτε θυγατρὶ τῇ
                     σῇ μήτε αὐτῷ σοὶ εἴην αὐθέντης. ποιέω δὲ ὧδε· καλέσας τὸν βουκόλον τόνδε
                     παραδίδωμι τὸ παιδίον, φὰς σέ τε εἶναι τὸν κελεύοντα ἀποκτεῖναι αὐτό· καὶ λέγων
                     τοῦτό γε οὐκ ἐψευδόμην· σὺ γὰρ ἐνετέλλεο οὕτω. παραδίδωμι μέντοι τῷδε κατὰ
                     τάδε, ἐντειλάμενος θεῖναί μιν ἐς ἔρημον ὄρος καὶ παραμένοντα φυλάσσειν ἄχρι οὗ
                     τελευτήσῃ, ἀπειλήσας παντοῖα τῷδε ἢν μὴ τάδε ἐπιτελέα ποιήσῃ. ἐπείτε δὲ
                     ποιήσαντος τούτου τὰ κελευόμενα ἐτελεύτησε τὸ παιδίον, πέμψας τῶν εὐνούχων τοὺς
                     πιστοτάτους καὶ εἶδον δι᾽ ἐκείνων καὶ ἔθαψά μιν. οὕτως ἔσχε, ὦ βασιλεῦ, περὶ
                     τοῦ πρήγματος τούτου, καὶ τοιούτῳ μόρῳ ἐχρήσατο ὁ παῖς.</q></p>
            </div>
            <div
               n="118"
               type="chapter">
               <p>ἅρπαγος μὲν δὴ τὸν ἰθὺν ἔφαινε λόγον, ἀστυάγης δὲ κρύπτων τόν οἱ ἐνεῖχε χόλον διὰ
                  τὸ γεγονός, πρῶτα μέν, κατά περ ἤκουσε αὐτὸς πρὸς τοῦ βουκόλου τὸ πρῆγμα, πάλιν
                  ἀπηγέετο τῷ ἁρπάγῳ, μετὰ δέ, ὥς οἱ ἐπαλιλλόγητο, κατέβαινε λέγων ὡς περίεστί τε ὁ
                  παῖς καὶ τὸ γεγονὸς ἔχει καλῶς.<q
                     n="69"
                     who="#Astyages">τῷ τε γὰρ πεποιημένῳ</q>, ἔφη λέγων,<q
                     n="69">ἐς τὸν παῖδα τοῦτον ἔκαμνον μεγάλως καὶ θυγατρὶ τῇ ἐμῇ διαβεβλημένος οὐκ
                     ἐν ἐλαφρῷ ἐποιεύμην. ὡς ὦν τῆς τύχης εὖ μετεστεώσης, τοῦτο μὲν τὸν σεωυτοῦ
                     παῖδα ἀπόπεμψον παρὰ τὸν παῖδα τὸν νεήλυδα, τοῦτο δέ σῶστρα γὰρ τοῦ παιδὸς
                     μέλλω θύειν τοῖσι θεῶν τιμὴ αὕτη πρόσκειται πάρισθί μοι ἐπὶ δεῖπνον.</q></p>
            </div>
            <div
               n="119"
               type="chapter">
               <p>ἅρπαγος μὲν ὡς ἤκουσε ταῦτα προσκυνήσας καὶ μεγάλα ποιησάμενος ὅτι τε ἡ ἁμαρτάς οἱ
                  ἐς δέον ἐγεγόνεε καὶ ὅτι ἐπὶ τύχῃσι χρηστῇσι ἐπὶ δεῖπνον ἐκέκλητο, ἤιε ἐς τὰ
                  οἰκία. ἐσελθὼν δὲ τὴν ταχίστην, ἦν γάρ οἱ παῖς εἷς μοῦνος, ἔτη τρία καὶ δέκα κου
                  μάλιστα ἔτεα γεγονώς, τοῦτον ἐκπέμπει, ἰέναι τε κελεύων ἐς ἀστυάγεος καὶ ποιέειν ὅ
                  τι ἂν ἐκεῖνος κελεύῃ. αὐτὸς δὲ περιχαρὴς ἐὼν φράζει τῇ γυναικὶ τὰ συγκυρήσαντα.
                  ἀστυάγης δέ, ὥς οἱ ἀπίκετο ὁ ἁρπάγου παῖς, σφάξας αὐτὸν καὶ κατὰ μέλεα διελὼν τὰ
                  μὲν ὤπτησε, τὰ δὲ ἥψησε τῶν κρεῶν, εὔτυκα δὲ ποιησάμενος εἶχε ἕτοιμα. ἐπείτε δὲ
                  τῆς ὥρης γινομένης τοῦ δείπνου παρῆσαν οἵ τε ἄλλοι δαιτυμόνες καὶ ὁ ἅρπαγος, τοῖσι
                  μὲν ἄλλοισι καὶ αὐτῷ ἀστυάγεϊ παρετιθέατο τράπεζαι ἐπίπλεαι μηλέων κρεῶν, ἁρπάγῳ
                  δὲ τοῦ παιδὸς τοῦ ἑωυτοῦ, πλὴν κεφαλῆς τε καὶ ἄκρων χειρῶν τε καὶ ποδῶν, τἆλλα
                  πάντα· ταῦτα δὲ χωρὶς ἔκειτο ἐπὶ κανέῳ κατακεκαλυμμένα. ὡς δὲ τῷ ἁρπάγῳ ἐδόκεε
                  ἅλις ἔχειν τῆς βορῆς, ἀστυάγης εἴρετό μιν εἰ ἡσθείη τι τῇ θοίνῃ. φαμένου δὲ
                  ἁρπάγου καὶ κάρτα ἡσθῆναι παρέφερον τοῖσι προσέκειτο τὴν κεφαλὴν τοῦ παιδὸς
                  κατακεκαλυμμένην καὶ τὰς χεῖρας καὶ τοὺς πόδας, ἅρπαγον δὲ ἐκέλευον προσστάντες
                  ἀποκαλύπτειν τε καὶ λαβεῖν τὸ βούλεται αὐτῶν. πειθόμενος δὲ ὁ ἅρπαγος καὶ
                  ἀποκαλύπτων ὁρᾷ τοῦ παιδὸς τὰ λείμματα· ἰδὼν δὲ οὔτε ἐξεπλάγη ἐντός τε ἑωυτοῦ
                  γίνεται. εἴρετο δὲ αὐτὸν ὁ ἀστυάγης εἰ γινώσκοι ὅτεο θηρίου κρέα βεβρώκοι. ὁ δὲ
                  καὶ γινώσκειν ἔφη καὶ ἀρεστὸν εἶναι πᾶν τὸ ἂν βασιλεὺς ἔρδῃ. τούτοισι δὲ
                  ἀμειψάμενος καὶ ἀναλαβὼν τὰ λοιπὰ τῶν κρεῶν ἤιε ἐς τὰ οἰκία. ἐνθεῦτεν δὲ ἔμελλε,
                  ὡς ἐγὼ δοκέω, ἁλίσας θάψειν τὰ πάντα.</p>
            </div>
            <div
               n="120"
               type="chapter">
               <p>ἁρπάγῳ μὲν ἀστυάγης δίκην ταύτην ἐπέθηκε. κύρου δὲ πέρι βουλεύων ἐκάλεε τοὺς
                  αὐτοὺς τῶν μάγων οἳ τὸ ἐνύπνιόν οἱ ταύτῃ ἔκριναν· ἀπικομένους δὲ εἴρετο ὁ ἀστυάγης
                  τῇ ἔκρινάν οἱ τὴν ὄψιν. οἱ δὲ κατὰ ταὐτὰ εἶπαν, λέγοντες ὡς βασιλεῦσαι χρῆν τὸν
                  παῖδα εἰ ἐπέζωσε καὶ μὴ ἀπέθανε πρότερον. ὁ δὲ ἀμείβεται αὐτοὺς τοῖσδε·<q
                     n="70"
                     who="#Astyages">ἔστι τε ὁ παῖς καὶ περίεστι. καί μιν ἐπ᾽ ἀγροῦ διαιτώμενον οἱ
                     ἐκ τῆς κώμης παῖδες ἐστήσαντο βασιλέα· ὁ δὲ πάντα ὅσα περ οἱ ἀληθέϊ λόγῳ
                     βασιλέες ἐτελέωσε ποιήσας· καὶ γὰρ δορυφόρους καὶ θυρωροὺς καὶ ἀγγελιηφόρους
                     καὶ τὰ λοιπὰ πάντα διατάξας ἦρχε. καὶ νῦν ἐς τί ὑμῖν ταῦτα φαίνεται
                  φέρειν;</q>εἶπαν οἱ μάγοι·<q
                     n="71"
                     who="#Magi">εἰ μὲν περίεστί τε καὶ ἐβασίλευσε ὁ παῖς μὴ ἐκ προνοίης τινός,
                     θάρσεέ τε τούτου εἵνεκα καὶ θυμὸν ἔχε ἀγαθόν· οὐ γὰρ ἔτι τὸ δεύτερον ἄρξει.
                     παρὰ σμικρὰ γὰρ καὶ τῶν λογίων ἡμῖν ἔνια κεχώρηκε, καὶ τά γε τῶν ὀνειράτων
                     ἐχόμενα τελέως ἐς ἀσθενὲς ἔρχεται.</q>ἀμείβεται ὁ ἀστυάγης τοῖσδε·<q
                     n="72"
                     who="#Astyages">καὶ αὐτός, ὦ μάγοι, ταύτῃ πλεῖστος γνώμην εἰμί, βασιλέος
                     ὀνομασθέντος τοῦ παιδὸς ἐξήκειν τε τὸν ὄνειρον καί μοι τὸν παῖδα τοῦτον εἶναι
                     δεινὸν ἔτι οὐδέν. ὅμως μέντοι συμβουλεύσατέ μοι εὖ περισκεψάμενοι, τὰ μέλλει
                     ἀσφαλέστατα εἶναι οἴκῳ τε τῷ ἐμῷ καὶ ὑμῖν.</q>εἶπαν πρὸς ταῦτα οἱ μάγοι·<q
                     n="73"
                     who="#Magi">ὦ βασιλεῦ, καὶ αὐτοῖσι ἡμῖν περὶ πολλοῦ ἐστι κατορθοῦσθαι ἀρχὴν τὴν
                     σήν. κείνως μὲν γὰρ ἀλλοτριοῦται ἐς τὸν παῖδα τοῦτον περιιοῦσα ἐόντα πέρσην,
                     καὶ ἡμεῖς ἐόντες μῆδοι δουλούμεθά τε καὶ λόγου οὐδενὸς γινόμεθα πρὸς περσέων,
                     ἐόντες ξεῖνοι· σέο δ᾽ ἐνεστεῶτος βασιλέος, ἐόντος πολιήτεω, καὶ ἄρχομεν τὸ
                     μέρος καὶ τιμὰς πρὸς σέο μεγάλας ἔχομεν. οὕτω ὦν πάντως ἡμῖν σέο τε καὶ τῆς σῆς
                     ἀρχῆς προοπτέον ἐστί. καὶ νῦν εἰ φοβερόν τι ἐνωρῶμεν, πᾶν ἂν σοὶ προεφράζομεν.
                     νῦν δὲ ἀποσκήψαντος τοῦ ἐνυπνίου ἐς φλαῦρον αὐτοί τε θαρσέομεν καὶ σοὶ ἕτερα
                     τοιαῦτα παρακελευόμεθα. τὸν δὲ παῖδα τοῦτον ἐξ ὀφθαλμῶν ἀπόπεμψαι ἐς πέρσας τε
                     καὶ τοὺς γειναμένους.</q></p>
            </div>
            <div
               n="121"
               type="chapter">
               <p>ἀκούσας ταῦτα ὁ ἀστυάγης ἐχάρη τε καὶ καλέσας τὸν κῦρον ἔλεγέ οἱ τάδε·<q
                     n="74"
                     who="#Astyages">ὦ παῖ, σὲ γὰρ ἐγὼ δι᾽ ὄψιν ὀνείρου οὐ τελέην ἠδίκεον, τῇ σεωτοῦ
                     δὲ μοίρῃ περίεις· νῦν ὦν ἴθι χαίρων ἐς πέρσας, πομποὺς δὲ ἐγὼ ἅμα πέμψω. ἐλθὼν
                     δὲ ἐκεῖ πατέρα τε καὶ μητέρα εὑρήσεις οὐ κατὰ μιτραδάτην τε τὸν βουκόλον καὶ
                     τὴν γυναῖκα αὐτοῦ.</q></p>
            </div>
            <div
               n="122"
               type="chapter">
               <p>ταῦτα εἴπας ὁ ἀστυάγης ἀποπέμπει τὸν κῦρον. νοστήσαντα δέ μιν ἐς τοῦ καμβύσεω τὰ
                  οἰκία ἐδέξαντο οἱ γεινάμενοι, καὶ δεξάμενοι ὡς ἐπύθοντο, μεγάλως ἀσπάζοντο οἷα δὴ
                  ἐπιστάμενοι αὐτίκα τότε τελευτῆσαι, ἱστόρεόν τε ὅτεῳ τρόπῳ περιγένοιτο. ὁ δέ σφι
                  ἔλεγε, φὰς πρὸ τοῦ μὲν οὐκ εἰδέναι ἀλλὰ ἡμαρτηκέναι πλεῖστον, κατ᾽ ὁδὸν δὲ
                  πυθέσθαι πᾶσαν τὴν ἑωυτοῦ πάθην· ἐπίστασθαι μὲν γὰρ ὡς βουκόλου τοῦ ἀστυάγεος εἴη
                  παῖς, ἀπὸ δὲ τῆς κεῖθεν ὁδοῦ τὸν πάντα λόγον τῶν πομπῶν πυθέσθαι. τραφῆναι δὲ
                  ἔλεγε ὑπὸ τῆς τοῦ βουκόλου γυναικός, ἤιέ τε ταύτην αἰνέων διὰ παντός, ἦν τέ οἱ ἐν
                  τῷ λόγῳ τὰ πάντα ἡ κυνώ. οἱ δὲ τοκέες παραλαβόντες τὸ οὔνομα τοῦτο, ἵνα θειοτέρως
                  δοκέῃ τοῖσι πέρσῃσι περιεῖναί σφι ὁ παῖς, κατέβαλον φάτιν ὡς ἐκκείμενον κῦρον κύων
                  ἐξέθρεψε. ἐνθεῦτεν μὲν ἡ φάτις αὕτη κεχώρηκε.</p>
            </div>
            <div
               n="123"
               type="chapter">
               <p>κύρῳ δὲ ἀνδρουμένῳ καὶ ἐόντι τῶν ἡλίκων ἀνδρηιοτάτῳ καὶ προσφιλεστάτῳ προσέκειτο ὁ
                  ἅρπαγος δῶρα πέμπων, τείσασθαι ἀστυάγεα ἐπιθυμέων. ἀπ᾽ ἑωυτοῦ γὰρ ἐόντος ἰδιώτεω
                  οὐκ ἐνώρα τιμωρίην ἐσομένην ἐς ἀστυάγεα, κῦρον δὲ ὁρέων ἐπιτρεφόμενον ἐποιέετο
                  σύμμαχον, τὰς πάθας τὰς κύρου τῇσι ἑωυτοῦ ὁμοιούμενος. πρὸ δ᾽ ἔτι τούτου τάδε οἱ
                  κατέργαστο· ἐόντος τοῦ ἀστυάγεος πικροῦ ἐς τοὺς μήδους, συμμίσγων ἑνὶ ἑκάστῳ ὁ
                  ἅρπαγος τῶν πρώτων μήδων ἀνέπειθε ὡς χρὴ κῦρον προστησαμένους ἀστυάγεα παῦσαι τῆς
                  βασιληίης. κατεργασμένου δέ οἱ τούτου καὶ ἐόντος ἑτοίμου, οὕτω δὴ τῷ κύρῳ
                  διαιτωμένῳ ἐν πέρσῃσι βουλόμενος ὁ ἅρπαγος δηλῶσαι τὴν ἑωυτοῦ γνώμην ἄλλως μὲν
                  οὐδαμῶς εἶχε ἅτε τῶν ὁδῶν φυλασσομένων, ὁ δὲ ἐπιτεχνᾶται τοιόνδε. λαγὸν
                  μηχανησάμενος καὶ ἀνασχίσας τούτου τὴν γαστέρα καὶ οὐδὲν ἀποτίλας, ὡς δὲ εἶχε,
                  οὕτω ἐσέθηκε βυβλίον, γράψας τά οἱ ἐδόκεε· ἀπορράψας δὲ τοῦ λαγοῦ τὴν γαστέρα καὶ
                  δίκτυα δοὺς ἅτε θηρευτῇ τῶν οἰκετέων τῷ πιστοτάτῳ, ἀπέστελλε ἐς τοὺς πέρσας,
                  ἐντειλάμενός οἱ ἀπὸ γλώσσης διδόντα τὸν λαγὸν κύρῳ ἐπειπεῖν αὐτοχειρίῃ μιν διελεῖν
                  καὶ μηδένα οἱ ταῦτα ποιεῦντι παρεῖναι.</p>
            </div>
            <div
               n="124"
               type="chapter">
               <p>ταῦτά τε δὴ ὦν ἐπιτελέα ἐγίνετο καὶ ὁ κῦρος παραλαβὼν τὸν λαγὸν ἀνέσχισε· εὑρὼν δὲ
                  ἐν αὐτῷ τὸ βυβλίον ἐνεὸν λαβὼν ἐπελέγετο. τὰ δὲ γράμματα ἔλεγε τάδε·<q
                     n="75"
                     type="inscription"
                     who="#Harpagus">ὦ παῖ καμβύσεω, σὲ γὰρ θεοὶ ἐπορῶσι, οὐ γὰρ ἄν κοτε ἐς τοσοῦτο
                     τύχης ἀπίκεο, σύ νυν ἀστυάγεα τὸν σεωυτοῦ φονέα τεῖσαι. κατὰ μὲν γὰρ τὴν τούτου
                     προθυμίην τέθνηκας, τὸ δὲ κατὰ θεούς τε καὶ ἐμὲ περίεις. τά σε καὶ πάλαι δοκέω
                     πάντα ἐκμεμαθηκέναι, σέο τε αὐτοῦ πέρι ὡς ἐπρήχθη καὶ οἷα ἐγὼ ὑπὸ ἀστυάγεος
                     πέπονθα, ὅτι σε οὐκ ἀπέκτεινα ἀλλὰ ἔδωκα τῷ βουκόλῳ. σύ νυν, ἢν βούλῃ ἐμοὶ
                     πείθεσθαι, τῆς περ ἀστυάγης ἄρχει χώρης, ταύτης ἁπάσης ἄρξεις. πέρσας γὰρ
                     ἀναπείσας ἀπίστασθαι στρατηλάτεε ἐπὶ μήδους. καὶ ἤν τε ἐγὼ ὑπὸ ἀστυάγεος
                     ἀποδεχθέω στρατηγὸς ἀντία σέο, ἔστι τοι τὰ σὺ βούλεαι, ἤν τε τῶν τις δοκίμων
                     ἄλλος μήδων· πρῶτοι γὰρ οὗτοι ἀποστάντες ἀπ᾽ ἐκείνου καὶ γενόμενοι πρὸς σέο
                     ἀστυάγεα καταιρέειν πειρήσονται. ὡς ὦν ἑτοίμου τοῦ γε ἐνθάδε ἐόντος, ποίεε
                     ταῦτα καὶ ποίεε κατὰ τάχος.</q></p>
            </div>
            <div
               n="125"
               type="chapter">
               <p>ἀκούσας ταῦτα ὁ κῦρος ἐφρόντιζε ὅτεῳ τρόπῳ σοφωτάτῳ πέρσας ἀναπείσει ἀπίστασθαι,
                  φροντίζων δὲ εὕρισκέ τε τάδε καιριώτατα εἶναι καὶ ἐποίεε δὴ τάδε. γράψας ἐς
                  βυβλίον τὰ ἐβούλετο, ἁλίην τῶν περσέων ἐποιήσατο, μετὰ δὲ ἀναπτύξας τὸ βυβλίον καὶ
                  ἐπιλεγόμενος ἔφη ἀστυάγεά μιν στρατηγὸν περσέων ἀποδεικνύναι.<q
                     n="76"
                     who="#Cyrus">νῦν τε</q>, ἔφη λέγων,<q
                     n="76">ὦ πέρσαι, προαγορεύω ὑμῖν παρεῖναι ἕκαστον ἔχοντα δρέπανον.</q>κῦρος μὲν
                  ταῦτα προηγόρευσε. ἔστι δὲ περσέων συχνὰ γένεα. καὶ τὰ μὲν αὐτῶν ὁ κῦρος συνάλισε
                  καὶ ἀνέπεισε ἀπίστασθαι ἀπὸ μήδων· ἔστι δὲ τάδε, ἐξ ὧν ὧλλοι πάντες ἀρτέαται
                  πέρσαι· πασαργάδαι, μαράφιοι, μάσπιοι· τούτων πασαργάδαι εἰσὶ ἄριστοι, ἐν τοῖσι
                  καὶ ἀχαιμενίδαι εἰσὶ φρήτρη, ἔνθεν οἱ βασιλέες οἱ περσεῖδαι γεγόνασι. ἄλλοι δὲ
                  πέρσαι εἰσὶ οἵδε· πανθιαλαῖοι, δηρουσιαῖοι, γερμάνιοι· οὗτοι μὲν πάντες ἀροτῆρές
                  εἰσι, οἱ δὲ ἄλλοι νομάδες, δάοι, μάρδοι, δροπικοί, σαγάρτιοι.</p>
            </div>
            <div
               n="126"
               type="chapter">
               <p>ὡς δὲ παρῆσαν ἅπαντες ἔχοντες τὸ προειρημένον, ἐνθαῦτα ὁ κῦρος, ἦν γάρ τις χῶρος
                  τῆς περσικῆς ἀκανθώδης ὅσον τε ἐπὶ ὀκτωκαίδεκα σταδίους ἢ εἴκοσι πάντῃ, τοῦτόν σφι
                  τὸν χῶρον προεῖπε ἐξημερῶσαι ἐν ἡμέρῃ. ἐπιτελεσάντων δὲ τῶν περσέων τὸν
                  προκείμενον ἄεθλον, δεύτερά σφι προεῖπε ἐς τὴν ὑστεραίην παρεῖναι λελουμένους. ἐν
                  δὲ τούτῳ τά τε αἰπόλια καὶ τὰς ποίμνας καὶ τὰ βουκόλια ὁ κῦρος πάντα τοῦ πατρὸς
                  συναλίσας ἐς τὠυτὸ ἔθυε καὶ παρεσκεύαζε ὡς δεξόμενος τὸν περσέων στρατόν, πρὸς δὲ
                  οἴνῳ τε καὶ σιτίοισι ὡς ἐπιτηδεοτάτοισι· ἀπικομένους δὲ τῇ ὑστεραίῃ τοὺς πέρσας
                  κατακλίνας ἐς λειμῶνα εὐώχεε. ἐπείτε δὲ ἀπὸ δείπνου ἦσαν, εἴρετό σφεας ὁ κῦρος
                  κότερα τὰ τῇ προτεραίῃ εἶχον ἢ τὰ παρεόντα σφι εἴη αἱρετώτερα. οἱ δὲ ἔφασαν πολλὸν
                  εἶναι αὐτῶν τὸ μέσον· τὴν μὲν γὰρ προτέρην ἡμέρην πάντα σφι κακὰ ἔχειν, τὴν δὲ
                  τότε παρεοῦσαν πάντα ἀγαθά. παραλαβὼν δὲ τοῦτο τὸ ἔπος ὁ κῦρος παρεγύμνου τὸν
                  πάντα λόγον, λέγων·<q
                     n="77"
                     who="#Cyrus">ἄνδρες πέρσαι, οὕτως ὑμῖν ἔχει· βουλομένοισι μὲν ἐμέο πείθεσθαι
                     ἔστι τάδε τε καὶ ἄλλα μυρία ἀγαθά, οὐδένα πόνον δουλοπρεπέα ἔχουσι· μὴ
                     βουλομένοισι δὲ ἐμέο πείθεσθαι εἰσὶ ὑμῖν πόνοι τῷ χθιζῷ παραπλήσιοι
                     ἀναρίθμητοι. νῦν ὦν ἐμέο πειθόμενοι γίνεσθε ἐλεύθεροι. αὐτός τε γὰρ δοκέω θείῃ
                     τύχῃ γεγονὼς τάδε ἐς χεῖρας ἄγεσθαι καὶ ὑμέας ἥγημαι ἄνδρας μήδων εἶναι οὐ
                     φλαυροτέρους οὔτε τἆλλα οὔτε τὰ πολέμια. ὡς ὦν ἐχόντων ὧδε ἀπίστασθε ἀπ᾽
                     ἀστυάγεος τὴν ταχίστην.</q></p>
            </div>
            <div
               n="127"
               type="chapter">
               <p>πέρσαι μέν νυν προστάτεω ἐπιλαβόμενοι ἄσμενοι ἐλευθεροῦντο, καὶ πάλαι δεινὸν
                  ποιεύμενοι ὑπὸ μήδων ἄρχεσθαι. ἀστυάγης δὲ ὡς ἐπύθετο κῦρον ταῦτα πρήσσοντα,
                  πέμψας ἄγγελον ἐκάλεε αὐτόν. ὁ δὲ κῦρος ἐκέλευε τὸν ἄγγελον ἀπαγγέλλειν ὅτι
                  πρότερον ἥξει παρ᾽ ἐκεῖνον ἢ ἀστυάγης αὐτὸς βουλήσεται. ἀκούσας δὲ ταῦτα ὁ
                  ἀστυάγης μήδους τε ὥπλισε πάντας καὶ στρατηγὸν αὐτῶν ὥστε θεοβλαβὴς ἐὼν ἅρπαγον
                  ἀπέδεξε, λήθην ποιεύμενος τά μιν ἐόργεε. ὡς δὲ οἱ μῆδοι στρατευσάμενοι τοῖσι
                  πέρσῃσι συνέμισγον, οἱ μέν τινες αὐτῶν ἐμάχοντο, ὅσοι μὴ τοῦ λόγου μετέσχον, οἱ δὲ
                  αὐτομόλεον πρὸς τοὺς πέρσας, οἱ δὲ πλεῖστοι ἐθελοκάκεόν τε καὶ ἔφευγον.</p>
            </div>
            <div
               n="128"
               type="chapter">
               <p>διαλυθέντος δὲ τοῦ μηδικοῦ στρατεύματος αἰσχρῶς, ὡς ἐπύθετο τάχιστα ὁ ἀστυάγης,
                  ἔφη ἀπειλέων τῷ κύρῳ·<q
                     n="78"
                     who="#Astyages">ἀλλ᾽ οὐδ᾽ ὣς κῦρός γε χαιρήσει.</q>τοσαῦτα εἴπας πρῶτον μὲν τῶν
                  μάγων τοὺς ὀνειροπόλους, οἵ μιν ἀνέγνωσαν μετεῖναι τὸν κῦρον, τούτους
                  ἀνεσκολόπισε, μετὰ δὲ ὥπλισε τοὺς ὑπολειφθέντας ἐν τῷ ἄστεϊ τῶν μήδων, νέους τε
                  καὶ πρεσβύτας ἄνδρας. ἐξαγαγὼν δὲ τούτους καὶ συμβαλὼν τοῖσι πέρσῃσι ἑσσώθη, καὶ
                  αὐτός τε ἀστυάγης ἐζωγρήθη καὶ τοὺς ἐξήγαγε τῶν μήδων ἀπέβαλε.</p>
            </div>
            <div
               n="129"
               type="chapter">
               <p>ἐόντι δὲ αἰχμαλώτῳ τῷ ἀστυάγεϊ προσστὰς ὁ ἅρπαγος κατέχαιρέ τε καὶ κατεκερτόμεε,
                  καὶ ἄλλα λέγων ἐς αὐτὸν θυμαλγέα ἔπεα καὶ δὴ καὶ εἴρετό μιν πρὸς τὸ ἑωυτοῦ
                  δεῖπνον, τό μιν ἐκεῖνος σαρξὶ τοῦ παιδὸς ἐθοίνησε, ὅ τι εἴη ἡ ἐκείνου δουλοσύνη
                  ἀντὶ τῆς βασιληίης. ὁ δέ μιν προσιδὼν ἀντείρετο εἰ ἑωυτοῦ ποιέεται τὸ κύρου ἔργον.
                  ἅρπαγος δὲ ἔφη, αὐτὸς γὰρ γράψαι, τὸ πρῆγμα ἑωυτοῦ δὴ δικαίως εἶναι. ἀστυάγης δέ
                  μιν ἀπέφαινε τῷ λόγῳ σκαιότατόν τε καὶ ἀδικώτατον ἐόντα πάντων ἀνθρώπων,
                  σκαιότατον μέν γε, εἰ παρεὸν αὐτῷ βασιλέα γενέσθαι, εἰ δὴ δι᾽ ἑωυτοῦ γε ἐπρήχθη τὰ
                  παρεόντα, ἄλλῳ περιέθηκε τὸ κράτος, ἀδικώτατον δέ, ὅτι τοῦ δείπνου εἵνεκεν μήδους
                  κατεδούλωσε· εἰ γὰρ δὴ δεῖν πάντως περιθεῖναι ἄλλῳ τέῳ τὴν βασιληίην καὶ μὴ αὐτὸν
                  ἔχειν, δικαιότερον εἶναι μήδων τέῳ περιβαλεῖν τοῦτο τὸ ἀγαθὸν ἢ περσέων· νῦν δὲ
                  μήδους μὲν ἀναιτίους τούτου ἐόντας δούλους ἀντὶ δεσποτέων γεγονέναι, πέρσας δὲ
                  δούλους ἐόντας τὸ πρὶν μήδων νῦν γεγονέναι δεσπότας.</p>
            </div>
            <div
               n="130"
               type="chapter">
               <p>ἀστυάγης μέν νυν βασιλεύσας ἐπ᾽ ἔτεα πέντε καὶ τριήκοντα οὕτω τῆς βασιληίης
                  κατεπαύσθη, μῆδοι δὲ ὑπέκυψαν πέρσῃσι διὰ τὴν τούτου πικρότητα, ἄρξαντες τῆς ἄνω
                  ἅλυος ποταμοῦ ἀσίης ἐπ᾽ ἔτεα τριήκοντα καὶ ἑκατὸν δυῶν δέοντα, παρὲξ ἢ ὅσον οἱ
                  σκύθαι ἦρχον. ὑστέρῳ μέντοι χρόνῳ μετεμέλησέ τέ σφι ταῦτα ποιήσασι καὶ ἀπέστησαν
                  ἀπὸ δαρείου· ἀποστάντες δὲ ὀπίσω κατεστράφησαν μάχῃ νικηθέντες. τότε δὲ ἐπὶ
                  ἀστυάγεος οἱ πέρσαι τε καὶ ὁ κῦρος ἐπαναστάντες τοῖσι μήδοισι ἦρχον τὸ ἀπὸ τούτου
                  τῆς ἀσίης. ἀστυάγεα δὲ κῦρος κακὸν οὐδὲν ἄλλο ποιήσας εἶχε παρ᾽ ἑωυτῷ, ἐς ὃ
                  ἐτελεύτησε.</p>
               <p>οὕτω δὴ κῦρος γενόμενός τε καὶ τραφεὶς καὶ ἐβασίλευσε καὶ κροῖσον ὕστερον τούτων
                  ἄρξαντα ἀδικίης κατεστρέψατο, ὡς εἴρηταί μοι πρότερον. τοῦτον δὲ καταστρεψάμενος
                  οὕτω πάσης τῆς ἀσίης ἦρξε.</p>
            </div>
            <div
               n="131"
               type="chapter">
               <p>πέρσας δὲ οἶδα νόμοισι τοιοισίδε χρεωμένους, ἀγάλματα μὲν καὶ νηοὺς καὶ βωμοὺς οὐκ
                  ἐν νόμῳ ποιευμένους ἱδρύεσθαι, ἀλλὰ τοῖσι ποιεῦσι μωρίην ἐπιφέρουσι, ὡς μὲν ἐμοὶ
                  δοκέειν, ὅτι οὐκ ἀνθρωποφυέας ἐνόμισαν τοὺς θεοὺς κατά περ οἱ ἕλληνες εἶναι. οἱ δὲ
                  νομίζουσι διὶ μὲν ἐπὶ τὰ ὑψηλότατα τῶν ὀρέων ἀναβαίνοντες θυσίας ἔρδειν, τὸν
                  κύκλον πάντα τοῦ οὐρανοῦ δία καλέοντες. θύουσι δὲ ἡλίῳ τε καὶ σελήνῃ καὶ γῇ καὶ
                  πυρὶ καὶ ὕδατι καὶ ἀνέμοισι. τούτοισι μὲν δὴ θύουσι μούνοισι ἀρχῆθεν,
                  ἐπιμεμαθήκασι δὲ καὶ τῇ οὐρανίῃ θύειν, παρά τε ἀσσυρίων μαθόντες καὶ ἀραβίων·
                  καλέουσι δὲ ἀσσύριοι τὴν ἀφροδίτην μύλιττα, ἀράβιοι δὲ ἀλιλάτ, πέρσαι δὲ
                  μίτραν.</p>
            </div>
            <div
               n="132"
               type="chapter">
               <p><seg
                     n="1">θυσίη δὲ τοῖσι πέρσῃσι περὶ τοὺς εἰρημένους θεοὺς ἥδε κατέστηκε. οὔτε
                     βωμοὺς ποιεῦνται οὔτε πῦρ ἀνακαίουσι μέλλοντες θύειν· οὐ σπονδῇ χρέωνται, οὐκὶ
                     αὐλῷ, οὐ στέμμασι, οὐκὶ οὐλῇσι. τῶν δὲ ὡς ἑκάστῳ τις θύειν θέλῃ, ἐς χῶρον
                     καθαρὸν ἀγαγὼν τὸ κτῆνος καλέει τὸν θεὸν ἐστεφανωμένος τὸν τιήρην μυρσίνῃ
                     μάλιστα.</seg><seg
                     n="2">ἑωυτῷ μὲν δὴ τῷ θύοντι ἰδίῃ μούνῳ οὔ οἱ ἐγγίνεται ἀρᾶσθαι ἀγαθά, ὁ δὲ
                     τοῖσι πᾶσί τε πέρσῃσι κατεύχεται εὖ γίνεσθαι καὶ τῷ βασιλέϊ· ἐν γὰρ δὴ τοῖσι
                     ἅπασι πέρσῃσι καὶ αὐτὸς γίνεται. ἐπεὰν δὲ διαμιστύλας κατὰ μέρεα τὸ ἱρήιον
                     ἑψήσῃ τὰ κρέα, ὑποπάσας ποίην ὡς ἁπαλωτάτην, μάλιστα δὲ τὸ τρίφυλλον, ἐπὶ
                     ταύτης ἔθηκε ὦν πάντα τὰ κρέα.</seg><seg
                     n="3">διαθέντος δὲ αὐτοῦ μάγος ἀνὴρ παρεστεὼς ἐπαείδει θεογονίην, οἵην δὴ
                     ἐκεῖνοι λέγουσι εἶναι τὴν ἐπαοιδήν· ἄνευ γὰρ δὴ μάγου οὔ σφι νόμος ἐστὶ θυσίας
                     ποιέεσθαι. ἐπισχὼν δὲ ὀλίγον χρόνον ἀποφέρεται ὁ θύσας τὰ κρέα καὶ χρᾶται ὅ τι
                     μιν λόγος αἱρέει.</seg></p>
            </div>
            <div
               n="133"
               type="chapter">
               <p>ἡμέρην δὲ ἁπασέων μάλιστα ἐκείνην τιμᾶν νομίζουσι τῇ ἕκαστος ἐγένετο. ἐν ταύτῃ δὲ
                  πλέω δαῖτα τῶν ἀλλέων δικαιοῦσι προτίθεσθαι· ἐν τῇ οἱ εὐδαίμονες αὐτῶν βοῦν καὶ
                  ἵππον καὶ κάμηλον καὶ ὄνον προτιθέαται ὅλους ὀπτοὺς ἐν καμίνοισι, οἱ δὲ πένητες
                  αὐτῶν τὰ λεπτὰ τῶν προβάτων προτιθέαται. σίτοισι δὲ ὀλίγοισι χρέωνται, ἐπιφορήμασι
                  δὲ πολλοῖσι καὶ οὐκ ἁλέσι· καὶ διὰ τοῦτό φασι πέρσαι τοὺς ἕλληνας σιτεομένους
                  πεινῶντας παύεσθαι, ὅτι σφι ἀπὸ δείπνου παραφορέεται οὐδὲν λόγου ἄξιον, εἰ δέ τι
                  παραφέροιτο, ἐσθίοντας ἂν οὐ παύεσθαι. οἴνῳ δὲ κάρτα προσκέαται. καί σφι οὐκ
                  ἐμέσαι ἔξεστι, οὐκὶ οὐρῆσαι ἀντίον ἄλλου. ταῦτα μέν νυν οὕτω φυλάσσεται.
                  μεθυσκόμενοι δὲ ἐώθασι βουλεύεσθαι τὰ σπουδαιέστατα τῶν πρηγμάτων. τὸ δ᾽ ἂν ἅδῃ
                  σφι βουλευομένοισι, τοῦτο τῇ ὑστεραίῃ νήφουσι προτιθεῖ ὁ στέγαρχος, ἐν τοῦ ἂν
                  ἐόντες βουλεύωνται· καὶ ἢν μὲν ἅδῃ καὶ νήφουσι, χρέωνται αὐτῷ, ἢν δὲ μὴ ἅδῃ,
                  μετιεῖσι· τὰ δ᾽ ἂν νήφοντες προβουλεύσωνται, μεθυσκόμενοι ἐπιδιαγινώσκουσι.</p>
            </div>
            <div
               n="134"
               type="chapter">
               <p><seg
                     n="1">ἐντυγχάνοντες δ᾽ ἀλλήλοισι ἐν τῇσι ὁδοῖσι, τῷδε ἄν τις διαγνοίη εἰ ὅμοιοί
                     εἰσι οἱ συντυγχάνοντες· ἀντὶ γὰρ τοῦ προσαγορεύειν ἀλλήλους φιλέουσι τοῖσι
                     στόμασι. ἢν δὲ ᾖ οὕτερος ὑποδεέστερος ὀλίγῳ, τὰς παρειὰς φιλέονται. ἢν δὲ πολλῷ
                     ᾖ οὕτερος ἀγεννέστερος, προσπίπτων προσκυνέει τὸν ἕτερον.</seg><seg
                     n="2">τιμῶσι δὲ ἐκ πάντων τοὺς ἄγχιστα ἑωυτῶν οἰκέοντας μετά γε ἑωυτούς,
                     δεύτερα δὲ τοὺς δευτέρους, μετὰ δὲ κατὰ λόγον προβαίνοντες τιμῶσι· ἥκιστα δὲ
                     τοὺς ἑωυτῶν ἑκαστάτω οἰκημένους ἐν τιμῇ ἄγονται, νομίζοντες ἑωυτοὺς εἶναι
                     ἀνθρώπων μακρῷ τὰ πάντα ἀρίστους, τοὺς δὲ ἄλλους κατὰ λόγον τὸν λεγόμενον τῆς
                     ἀρετῆς ἀντέχεσθαι, τοὺς δὲ ἑκαστάτω οἰκέοντας ἀπὸ ἑωυτῶν κακίστους εἶναι.</seg><seg
                     n="3">ἐπὶ δὲ μήδων ἀρχόντων καὶ ἦρχε τὰ ἔθνεα ἀλλήλων, συναπάντων μὲν μῆδοι καὶ
                     τῶν ἄγχιστα οἰκεόντων σφίσι, οὗτοι δὲ αὖ τῶν ὁμούρων, οἱ δὲ μάλα τῶν ἐχομένων,
                     κατὰ τὸν αὐτὸν δὴ λόγον καὶ οἱ πέρσαι τιμῶσι· προέβαινε γὰρ δὴ πᾶν τι ἔθνος
                     ἄρχον τε καὶ ἐπιτροπεῦον. ξεινικὰ δὲ νόμαια πέρσαι προσίενται ἀνδρῶν
                     μάλιστα.</seg></p>
            </div>
            <div
               n="135"
               type="chapter">
               <p>καὶ γὰρ δὴ τὴν μηδικὴν ἐσθῆτα νομίσαντες τῆς ἑωυτῶν εἶναι καλλίω φορέουσι καὶ ἐς
                  τοὺς πολέμους τοὺς αἰγυπτίους θώρηκας. καὶ εὐπαθείας τε παντοδαπὰς πυνθανόμενοι
                  ἐπιτηδεύουσι καὶ δὴ καὶ ἀπ᾽ ἑλλήνων μαθόντες παισὶ μίσγονται. γαμέουσι δὲ ἕκαστος
                  αὐτῶν πολλὰς μὲν κουριδίας γυναῖκας, πολλῷ δ᾽ ἔτι πλέονας παλλακὰς κτῶνται.</p>
            </div>
            <div
               n="136"
               type="chapter">
               <p>ἀνδραγαθίη δὲ αὕτη ἀποδέδεκται, μετὰ τὸ μάχεσθαι εἶναι ἀγαθόν, ὃς ἂν πολλοὺς
                  ἀποδέξῃ παῖδας· τῷ δὲ τοὺς πλείστους ἀποδεικνύντι δῶρα ἐκπέμπει βασιλεὺς ἀνὰ πᾶν
                  ἔτος· τὸ πολλὸν δ᾽ ἥγηνται ἰσχυρὸν εἶναι. παιδεύουσι δὲ τοὺς παῖδας ἀπὸ πενταέτεος
                  ἀρξάμενοι μέχρι εἰκοσαέτεος τρία μοῦνα, ἱππεύειν καὶ τοξεύειν καὶ ἀληθίζεσθαι.
                  πρὶν δὲ ἢ πενταέτης γένηται, οὐκ ἀπικνέεται ἐς ὄψιν τῷ πατρί, ἀλλὰ παρὰ τῇσι
                  γυναιξὶ δίαιταν ἔχει· τοῦδε δὲ εἵνεκα τοῦτο οὕτω ποιέεται, ἵνα, ἢν ἀποθάνῃ
                  τρεφόμενος, μηδεμίαν ἄσην τῷ πατρὶ προσβάλῃ.</p>
            </div>
            <div
               n="137"
               type="chapter">
               <p>αἰνέω μέν νυν τοῦτον τὸν νόμον, αἰνέω δὲ καὶ τόνδε, τὸ μὴ μιῆς αἰτίης εἵνεκα μήτε
                  αὐτὸν τὸν βασιλέα μηδένα φονεύειν, μήτε τινὰ τῶν ἄλλων περσέων μηδένα τῶν ἑωυτοῦ
                  οἰκετέων ἐπὶ μιῇ αἰτίῃ ἀνήκεστον πάθος ἔρδειν· ἀλλὰ λογισάμενος ἢν εὑρίσκῃ πλέω τε
                  καὶ μέζω τὰ ἀδικήματα ἐόντα τῶν ὑπουργημάτων, οὕτω τῷ θυμῷ χρᾶται. ἀποκτεῖναι δὲ
                  οὐδένα κω λέγουσι τὸν ἑωυτοῦ πατέρα οὐδὲ μητέρα, ἀλλὰ ὁκόσα ἤδη τοιαῦτα ἐγένετο,
                  πᾶσαν ἀνάγκην φασὶ ἀναζητεόμενα ταῦτα ἀνευρεθῆναι ἤτοι ὑποβολιμαῖα ἐόντα ἢ
                  μοιχίδια· οὐ γὰρ δή φασι οἰκὸς εἶναι τόν γε ἀληθέως τοκέα ὑπὸ τοῦ ἑωυτοῦ παιδὸς
                  ἀποθνῄσκειν.</p>
            </div>
            <div
               n="138"
               type="chapter">
               <p>ἅσσα δέ σφι ποιέειν οὐκ ἔξεστι, ταῦτα οὐδὲ λέγειν ἔξεστι. αἴσχιστον δὲ αὐτοῖσι τὸ
                  ψεύδεσθαι νενόμισται, δεύτερα δὲ τὸ ὀφείλειν χρέος, πολλῶν μὲν καὶ ἄλλων εἵνεκα,
                  μάλιστα δὲ ἀναγκαίην φασὶ εἶναι τὸν ὀφείλοντα· καί τι ψεῦδος λέγειν. ὃς ἂν δὲ τῶν
                  ἀστῶν λέπρην ἢ λεύκην ἔχῃ, ἐς πόλιν οὗτος οὐ κατέρχεται οὐδὲ συμμίσγεται τοῖσι
                  ἄλλοισι πέρσῃσι· φασὶ δέ μιν ἐς τὸν ἥλιον ἁμαρτόντα τι ταῦτα ἔχειν· ξεῖνον δὲ
                  πάντα τὸν λαμβανόμενον ὑπὸ τούτων πάλιν ἐξελαύνουσι ἐκ τῆς χώρης, καὶ τὰς λευκὰς
                  περιστερὰς ..., τὴν αὐτὴν αἰτίην ἐπιφέροντες. ἐς ποταμὸν δὲ οὔτε ἐνουρέουσι οὔτε
                  ἐμπτύουσι, οὐ χεῖρας ἐναπονίζονται οὐδὲ ἄλλον οὐδένα περιορῶσι, ἀλλὰ σέβονται
                  ποταμοὺς μάλιστα.</p>
            </div>
            <div
               n="139"
               type="chapter">
               <p>καὶ τόδε ἄλλο σφι ὧδε συμπέπτωκε γίνεσθαι, τὸ πέρσας μὲν αὐτοὺς λέληθε, ἡμέας
                  μέντοι οὔ· τὰ οὐνόματά σφι ἐόντα ὅμοια τοῖσι σώμασι καὶ τῇ μεγαλοπρεπείῃ τελευτῶσι
                  πάντα ἐς τὠυτὸ γράμμα, τὸ δωριέες μὲν σὰν καλέουσι, ἴωνες δὲ σίγμα. ἐς τοῦτο
                  διζήμενος εὑρήσεις τελευτῶντα τῶν περσέων τὰ οὐνόματα, οὐ τὰ μέν, τὰ δὲ οὔ, ἀλλὰ
                  πάντα ὁμοίως.</p>
            </div>
            <div
               n="140"
               type="chapter">
               <p>ταῦτα μὲν ἀτρεκέως ἔχω περὶ αὐτῶν εἰδὼς εἰπεῖν. τάδε μέντοι ὡς κρυπτόμενα λέγεται
                  καὶ οὐ σαφηνέως περὶ τοῦ ἀποθανόντος, ὡς οὐ πρότερον θάπτεται ἀνδρὸς πέρσεω ὁ
                  νέκυς πρὶν ἂν ὑπ᾽ ὄρνιθος ἢ κυνὸς ἑλκυσθῇ. μάγους μὲν γὰρ ἀτρεκέως οἶδα ταῦτα
                  ποιεῦντας· ἐμφανέως γὰρ δὴ ποιεῦσι. κατακηρώσαντες δὲ ὦν τὸν νέκυν πέρσαι γῇ
                  κρύπτουσι. μάγοι δὲ κεχωρίδαται πολλὸν τῶν τε ἄλλων ἀνθρώπων καὶ τῶν ἐν αἰγύπτῳ
                  ἱρέων· οἱ μὲν γὰρ ἁγνεύουσι ἔμψυχον μηδὲν κτείνειν, εἰ μὴ ὅσα θύουσι· οἱ δὲ δὴ
                  μάγοι αὐτοχειρίῃ πάντα πλὴν κυνὸς καὶ ἀνθρώπου κτείνουσι, καὶ ἀγώνισμα μέγα τοῦτο
                  ποιεῦνται, κτείνοντες ὁμοίως μύρμηκάς τε καὶ ὄφις καὶ τἆλλα ἑρπετὰ καὶ πετεινά.
                  καὶ ἀμφὶ μὲν τῷ νόμῳ τούτῳ ἐχέτω ὡς καὶ ἀρχὴν ἐνομίσθη· ἄνειμι δὲ ἐπὶ τὸν πρότερον
                  λόγον.</p>
            </div>
            <div
               n="141"
               type="chapter">
               <p>ἴωνες δὲ καὶ αἰολέες, ὡς οἱ λυδοὶ τάχιστα κατεστράφατο ὑπὸ περσέων, ἔπεμπον
                  ἀγγέλους ἐς σάρδις παρὰ κῦρον, ἐθέλοντες ἐπὶ τοῖσι αὐτοῖσι εἶναι τοῖσι καὶ κροίσῳ
                  ἦσαν κατήκοοι. ὁ δὲ ἀκούσας αὐτῶν τὰ προΐσχοντο ἔλεξέ σφι λόγον, ἄνδρα φὰς αὐλητὴν
                  ἰδόντα ἰχθῦς ἐν τῇ θαλάσσῃ αὐλέειν, δοκέοντά σφεας ἐξελεύσεσθαι ἐς γῆν. ὡς δὲ
                  ψευσθῆναι τῆς ἐλπίδος, λαβεῖν ἀμφίβληστρον καὶ περιβαλεῖν τε πλῆθος πολλὸν τῶν
                  ἰχθύων καὶ ἐξειρύσαι, ἰδόντα δὲ παλλομένους εἰπεῖν ἄρα αὐτὸν πρὸς τοὺς ἰχθῦς·<q
                     n="79"
                     who="#Cyrus">παύεσθέ μοι ὀρχεόμενοι, ἐπεὶ οὐδ᾽ ἐμέο αὐλέοντος ἠθέλετε ἐκβαίνειν
                     ὀρχεόμενοι.</q>κῦρος μὲν τοῦτον τὸν λόγον τοῖσι ἴωσι καὶ τοῖσι αἰολεῦσι τῶνδε
                  εἵνεκα ἔλεξε, ὅτι δὴ οἱ ἴωνες πρότερον αὐτοῦ κύρου δεηθέντος δι᾽ ἀγγέλων
                  ἀπίστασθαί σφεας ἀπὸ κροίσου οὐκ ἐπείθοντο, τότε δὲ κατεργασμένων τῶν πρηγμάτων
                  ἦσαν ἕτοιμοι πείθεσθαι κύρῳ. ὁ μὲν δὴ ὀργῇ ἐχόμενος ἔλεγέ σφι τάδε. ἴωνες δὲ ὡς
                  ἤκουσαν τούτων ἀνενειχθέντων ἐς τὰς πόλις, τείχεά τε περιεβάλοντο ἕκαστοι καὶ
                  συνελέγοντο ἐς πανιώνιον οἱ ἄλλοι πλὴν μιλησίων· πρὸς μούνους γὰρ τούτους ὅρκιον
                  κῦρος ἐποιήσατο ἐπ᾽ οἷσί περ ὁ λυδός· τοῖσι δὲ λοιποῖσι ἴωσι ἔδοξε κοινῷ λόγῳ
                  πέμπειν ἀγγέλους ἐς σπάρτην δεησομένους ἴωσι τιμωρέειν.</p>
            </div>
            <div
               n="142"
               type="chapter">
               <p>οἱ δὲ ἴωνες οὗτοι, τῶν καὶ τὸ πανιώνιόν ἐστι, τοῦ μὲν οὐρανοῦ καὶ τῶν ὡρέων ἐν τῷ
                  καλλίστῳ ἐτύγχανον ἱδρυσάμενοι πόλις πάντων ἀνθρώπων τῶν ἡμεῖς ἴδμεν· οὔτε γὰρ τὰ
                  ἄνω αὐτῆς χωρία τὠυτὸ ποιέει τῇ ἰωνίῃ οὔτε τὰ κάτω, οὔτε τὰ πρὸς τὴν ἠῶ οὔτε τὰ
                  πρὸς τὴν ἑσπέρην, τὰ μὲν ὑπὸ τοῦ ψυχροῦ τε καὶ ὑγροῦ πιεζόμενα, τὰ δὲ ὑπὸ τοῦ
                  θερμοῦ τε καὶ αὐχμώδεος. γλῶσσαν δὲ οὐ τὴν αὐτὴν οὗτοι νενομίκασι, ἀλλὰ τρόπους
                  τέσσερας παραγωγέων. μίλητος μὲν αὐτῶν πρώτη κεῖται πόλις πρὸς μεσαμβρίην, μετὰ δὲ
                  μυοῦς τε καὶ πριήνη· αὗται μὲν ἐν τῇ καρίῃ κατοίκηνται κατὰ ταὐτὰ διαλεγόμεναι
                  σφίσι. αἵδε δὲ ἐν τῇ λυδίῃ· ἔφεσος, κολοφών, λέβεδος, τέως, κλαζομεναί, φώκαια·
                  αὗται δὲ αἱ πόλιες τῇσι πρότερον λεχθείσῃσι ὁμολογέουσι κατὰ γλῶσσαν οὐδέν, σφίσι
                  δὲ ὁμοφωνέουσι. ἔτι δὲ τρεῖς ὑπόλοιποι ἰάδες πόλιες, τῶν αἱ δύο μὲν νήσους
                  οἴκηνται, σάμον τε καὶ χίον, ἡ δὲ μία ἐν τῇ ἠπείρῳ ἵδρυται, ἐρυθραί· χῖοι μέν νυν
                  καὶ ἐρυθραῖοι κατὰ τὠυτὸ διαλέγονται, σάμιοι δὲ ἐπ᾽ ἑωυτῶν μοῦνοι.</p>
            </div>
            <div
               n="143"
               type="chapter">
               <p>οὗτοι χαρακτῆρες γλώσσης τέσσερες γίνονται. τούτων δὴ ὦν τῶν ἰώνων οἱ μιλήσιοι μὲν
                  ἦσαν ἐν σκέπῃ τοῦ φόβου, ὅρκιον ποιησάμενοι, τοῖσι δὲ αὐτῶν νησιώτῃσι ἦν δεινὸν
                  οὐδέν· οὔτε γὰρ φοίνικες ἦσάν κω περσέων κατήκοοι οὔτε αὐτοὶ οἱ πέρσαι ναυβάται.
                  ἀπεσχίσθησαν δὲ ἀπὸ τῶν ἄλλων ἰώνων οὗτοι κατ᾽ ἄλλο μὲν οὐδέν, ἀσθενέος δὲ ἐόντος
                  τοῦ παντὸς τότε ἑλληνικοῦ γένεος, πολλῷ δὴ ἦν ἀσθενέστατον τῶν ἐθνέων τὸ ἰωνικὸν
                  καὶ λόγου ἐλαχίστου· ὅτι γὰρ μὴ ἀθῆναι, ἦν οὐδὲν ἄλλο πόλισμα λόγιμον. οἱ μέν νυν
                  ἄλλοι ἴωνες καὶ οἱ ἀθηναῖοι ἔφευγον τὸ οὔνομα, οὐ βουλόμενοι ἴωνες κεκλῆσθαι, ἀλλὰ
                  καὶ νῦν φαίνονταί μοι οἱ πολλοὶ αὐτῶν ἐπαισχύνεσθαι τῷ οὐνόματι· αἱ δὲ δυώδεκα
                  πόλιες αὗται τῷ τε οὐνόματι ἠγάλλοντο καὶ ἱρὸν ἱδρύσαντο ἐπὶ σφέων αὐτέων, τῷ
                  οὔνομα ἔθεντο πανιώνιον, ἐβουλεύσαντο δὲ αὐτοῦ μεταδοῦναι μηδαμοῖσι ἄλλοισι ἰώνων
                  οὐδ᾽ ἐδεήθησαν δὲ οὐδαμοὶ μετασχεῖν ὅτι μὴ σμυρναῖοι ,</p>
            </div>
            <div
               n="144"
               type="chapter">
               <p>κατά περ οἱ ἐκ τῆς πενταπόλιος νῦν χώρης δωριέες, πρότερον δὲ ἑξαπόλιος τῆς αὐτῆς
                  ταύτης καλεομένης, φυλάσσονται αἰνῶς μηδαμοὺς ἐσδέξασθαι τῶν προσοίκων δωριέων ἐς
                  τὸ τριοπικὸν ἱρόν, ἀλλὰ καὶ σφέων αὐτῶν τοὺς περὶ τὸ ἱρὸν ἀνομήσαντας ἐξεκλήισαν
                  τῆς μετοχῆς. ἐν γὰρ τῷ ἀγῶνι τοῦ τριοπίου ἀπόλλωνος ἐτίθεσαν τὸ πάλαι τρίποδας
                  χαλκέους τοῖσι νικῶσι, καὶ τούτους χρῆν τοὺς λαμβάνοντας ἐκ τοῦ ἱροῦ μὴ ἐκφέρειν
                  ἀλλ᾽ αὐτοῦ ἀνατιθέναι τῷ θεῷ. ἀνὴρ ὦν ἁλικαρνησσεύς, τῷ οὔνομα ἦν ἀγασικλέης,
                  νικήσας τὸν νόμον κατηλόγησε, φέρων δὲ πρὸς τὰ ἑωυτοῦ οἰκία προσεπασσάλευσε τὸν
                  τρίποδα. διὰ ταύτην τὴν αἰτίην αἱ πέντε πόλιες, λίνδος καὶ ἰήλυσός τε καὶ κάμειρος
                  καὶ κῶς τε καὶ κνίδος, ἐξεκλήισαν τῆς μετοχῆς τὴν ἕκτην πόλιν ἁλικαρνησσόν.
                  τούτοισι μέν νυν οὗτοι ταύτην τὴν ζημίην ἐπέθηκαν.</p>
            </div>
            <div
               n="145"
               type="chapter">
               <p>δυώδεκα δέ μοι δοκέουσι πόλις ποιήσασθαι οἱ ἴωνες καὶ οὐκ ἐθελῆσαι πλέονας
                  ἐσδέξασθαι τοῦδε εἵνεκα, ὅτι καὶ ὅτε ἐν πελοποννήσῳ οἴκεον δυώδεκα ἦν αὐτῶν μέρεα,
                  κατά περ νῦν ἀχαιῶν τῶν ἐξελασάντων ἴωνας δυώδεκά ἐστι μέρεα, πελλήνη μέν γε πρώτη
                  πρὸς σικυῶνος, μετὰ δὲ αἴγειρα καὶ αἰγαί, ἐν τῇ κρᾶθις ποταμὸς αἰείναός ἐστι, ἀπ᾽
                  ὅτεο ὁ ἐν ἰταλίῃ ποταμὸς τὸ οὔνομα ἔσχε, καὶ βοῦρα καὶ ἑλίκη, ἐς τὴν κατέφυγον
                  ἴωνες ὑπὸ ἀχαιῶν μάχῃ ἑσσωθέντες, καὶ αἴγιον καὶ ῥύπες καὶ πατρέες καὶ φαρέες καὶ
                  ὤλενος, ἐν τῷ πεῖρος ποταμὸς μέγας ἐστί, καὶ δύμη καὶ τριταιέες, οἳ μοῦνοι τούτων
                  μεσόγαιοι οἰκέουσι.</p>
            </div>
            <div
               n="146"
               type="chapter">
               <p>ταῦτα δυώδεκα μέρεα νῦν ἀχαιῶν ἐστι καὶ τότε γε ἰώνων ἦν. τούτων δὴ εἵνεκα καὶ οἱ
                  ἴωνες δυώδεκα πόλις ἐποιήσαντο, ἐπεὶ ὥς γέ τι μᾶλλον οὗτοι ἴωνές εἰσι τῶν ἄλλων
                  ἰώνων ἢ κάλλιόν τι γεγόνασι, μωρίη πολλὴ λέγειν, τῶν ἄβαντες μὲν ἐξ εὐβοίης εἰσὶ
                  οὐκ ἐλαχίστη μοῖρα, τοῖσι ἰωνίης μέτα οὐδὲ τοῦ οὐνόματος οὐδέν, μινύαι δὲ
                  ὀρχομένιοί σφι ἀναμεμίχαται καὶ καδμεῖοι καὶ δρύοπες καὶ φωκέες ἀποδάσμιοι καὶ
                  μολοσσοὶ καὶ ἀρκάδες πελασγοὶ καὶ δωριέες ἐπιδαύριοι, ἄλλα τε ἔθνεα πολλὰ
                  ἀναμεμίχαται. οἱ δὲ αὐτῶν ἀπὸ τοῦ πρυτανηίου τοῦ ἀθηναίων ὁρμηθέντες καὶ
                  νομίζοντες γενναιότατοι εἶναι ἰώνων, οὗτοι δὲ οὐ γυναῖκας ἠγάγοντο ἐς τὴν ἀποικίην
                  ἀλλὰ καείρας ἔσχον, τῶν ἐφόνευσαν τοὺς γονέας. διὰ τοῦτον δὲ τὸν φόνον αἱ γυναῖκες
                  αὗται νόμον θέμεναι σφίσι αὐτῇσι ὅρκους ἐπήλασαν καὶ παρέδοσαν τῇσι θυγατράσι μή
                  κοτε ὁμοσιτῆσα τοῖσι ἀνδράσι μηδὲ οὐνόματι βῶσαι τὸν ἑωυτῆς ἄνδρα, τοῦδε εἵνεκα
                  ὅτι ἐφόνευσαν σφέων τοὺς πατέρας καὶ ἄνδρας καὶ παῖδας καὶ ἔπειτε ταῦτα ποιήσαντες
                  αὐτῇσι συνοίκεον. ταῦτα δὲ ἦν γινόμενα ἐν μιλήτῳ.</p>
            </div>
            <div
               n="147"
               type="chapter">
               <p>βασιλέας δὲ ἐστήσαντο οἱ μὲν αὐτῶν λυκίους ἀπὸ γλαύκου τοῦ ἱππολόχου γεγονότας, οἱ
                  δὲ καύκωνας πυλίους ἀπὸ κόδρου τοῦ μελάνθου, οἱ δὲ καὶ συναμφοτέρους. ἀλλὰ γὰρ
                  περιέχονται τοῦ οὐνόματος μᾶλλόν τι τῶν ἄλλων ἰώνων, ἔστωσαν δὴ καὶ οἱ καθαρῶς
                  γεγονότες ἴωνες. εἰσὶ δὲ πάντες ἴωνες, ὅσοι ἀπ᾽ ἀθηνέων γεγόνασι καὶ ἀπατούρια
                  ἄγουσι ὁρτήν. ἄγουσι δὲ πάντες πλὴν ἐφεσίων καὶ κολοφωνίων· οὗτοι γὰρ μοῦνοι ἰώνων
                  οὐκ ἄγουσι ἀπατούρια, καὶ οὗτοι κατὰ φόνου τινὸς σκῆψιν.</p>
            </div>
            <div
               n="148"
               type="chapter">
               <p>τὸ δὲ πανιώνιόν ἐστι τῆς μυκάλης χῶρος ἱρός, πρὸς ἄρκτον τετραμμένος, κοινῇ
                  ἐξαραιρημένος ὑπὸ ἰώνων ποσειδέωνι ἑλικωνίῳ· ἡ δὲ μυκάλη ἐστὶ τῆς ἠπείρου ἄκρη
                  πρὸς ζέφυρον ἄνεμον κατήκουσα σάμῳ καταντίον , ἐς τὴν συλλεγόμενοι ἀπὸ τῶν πολίων
                  ἴωνες ἄγεσκον ὁρτήν, τῇ ἔθεντο οὔνομα πανιώνια. πεπόνθασι δὲ οὔτι μοῦναι αἱ ἰώνων
                  ὁρταὶ τοῦτο, ἀλλὰ καὶ ἑλλήνων πάντων ὁμοίως πᾶσαι ἐς τὠυτὸ γράμμα τελευτῶσι, κατά
                  περ τῶν περσέων τὰ οὐνόματα.</p>
            </div>
            <div
               n="149"
               type="chapter">
               <p><seg
                     n="2">αὗται μὲν αἱ ἰάδες πόλιές εἰσι, αἵδε δὲ αἱ αἰολίδες·<placeName>κύμη ἡ
                        φρικωνὶς</placeName>καλεομένη,<placeName>λήρισαι</placeName>,<placeName>νέον
                        τεῖχος</placeName>,<placeName>τῆμνος</placeName>,<placeName>κίλλα</placeName>,<placeName>νότιον</placeName>,<placeName>αἰγιρόεσσα</placeName>,<placeName>πιτάνη</placeName>,<placeName>αἰγαῖαι</placeName>,<placeName>μύρινα</placeName>,<placeName>γρύνεια</placeName>.
                     αὗται ἕνδεκα αἰολέων πόλιες αἱ ἀρχαῖαι· μία γάρ σφεων
                        παρελύθη<placeName>σμύρνη</placeName>ὑπὸ ἰώνων· ἦσαν γὰρ καὶ αὗται δυώδεκα
                     αἱ ἐν τῇ ἠπείρῳ.</seg><seg
                     n="2">οὗτοι δὲ οἱ αἰολέες χώρην μὲν ἔτυχον κτίσαντες ἀμείνω ἰώνων, ὡρέων δὲ
                     ἥκουσαν οὐκ ὁμοίως.<placeName>σμύρνην</placeName>δὲ ὧδε ἀπέβαλον
                  αἰολέες.</seg></p>
            </div>
            <div
               n="150"
               type="chapter">
               <p>κολοφωνίους ἄνδρας στάσι ἑσσωθέντας καὶ ἐκπεσόντας ἐκ τῆς πατρίδος ὑπεδέξαντο.
                  μετὰ δὲ οἱ φυγάδες τῶν κολοφωνίων φυλάξαντες τοὺς σμυρναίους ὁρτὴν ἔξω τείχεος
                  ποιευμένους διονύσῳ, τὰς πύλας ἀποκληίσαντες ἔσχον τὴν πόλιν. βοηθησάντων δὲ
                  πάντων αἰολέων ὁμολογίῃ ἐχρήσαντο τὰ ἔπιπλα ἀποδόντων τῶν ἰώνων ἐκλιπεῖν σμύρνην
                  αἰολέας. ποιησάντων δὲ ταῦτα, σμυρναίους ἐπιδιείλοντο σφίσι αἱ ἕνδεκα πόλιες καὶ
                  ἐποιήσαντο σφέων αὐτέων πολιήτας.</p>
            </div>
            <div
               n="151"
               type="chapter">
               <p>αὗται μέν νυν αἱ ἠπειρώτιδες αἰολίδες πόλιες, ἔξω τῶν ἐν τῇ ἴδῃ οἰκημένων·
                  κεχωρίδαται γὰρ αὗται. αἱ δὲ τὰς νήσους ἔχουσαι πέντε μὲν πόλιες τὴν λέσβον
                  νέμονται τὴν γὰρ ἕκτην ἐν τῇ λέσβῳ οἰκεομένην ἀρίσβαν ἠνδραπόδισαν μηθυμναῖοι,
                  ἐόντας ὁμαίμους , ἐν τενέδῳ δὲ μία οἰκέεται πόλις, καὶ ἐν τῇσι ἑκατὸν νήσοισι
                  καλεομένῃσι ἄλλη μία. λεσβίοισι μέν νυν καὶ τενεδίοισι, κατά περ ἰώνων τοῖσι τὰς
                  νήσους ἔχουσι, ἦν δεινὸν οὐδέν. τῇσι δὲ λοιπῇσι πόλισι ἕαδε κοινῇ ἴωσι ἕπεσθαι τῇ
                  ἂν οὗτοι ἐξηγέωνται.</p>
            </div>
            <div
               n="152"
               type="chapter">
               <p>ὡς δὲ ἀπίκοντο ἐς τὴν σπάρτην τῶν ἰώνων καὶ αἰολέων οἱ ἄγγελοι κατὰ γὰρ δὴ τάχος
                  ἦν ταῦτα πρησσόμενα , εἵλοντο πρὸ πάντων λέγειν τὸν φωκαιέα, τῷ οὔνομα ἦν
                  πύθερμος. ὁ δὲ πορφύρεόν τε εἷμα περιβαλόμενος, ὡς ἂν πυνθανόμενοι πλεῖστοι
                  συνέλθοιεν σπαρτιητέων, καὶ καταστὰς ἔλεγε πολλὰ τιμωρέειν ἑωυτοῖσι χρηίζων.
                  λακεδαιμόνιοι δὲ οὐκ ἐσήκουον, ἀλλ᾽ ἀπέδοξέ σφι μὴ τιμωρέειν ἴωσι. οἱ μὲν δὴ
                  ἀπαλλάσσοντο. λακεδαιμόνιοι δὲ ἀπωσάμενοι τῶν ἰώνων τοὺς ἀγγέλους ὅμως ἀπέστειλαν
                  πεντηκοντέρῳ ἄνδρας, ὡς μὲν ἐμοὶ δοκέει, κατασκόπους τῶν τε κύρου πρηγμάτων καὶ
                  ἰωνίης.</p>
               <p>ἀπικόμενοι δὲ οὗτοι ἐς φώκαιαν ἔπεμπον ἐς σάρδις σφέων αὐτῶν τὸν δοκιμώτατον, τῷ
                  οὔνομα ἦν λακρίνης, ἀπερέοντα κύρῳ λακεδαιμονίων ῥῆσιν, γῆς τῆς ἑλλάδος μηδεμίαν
                  πόλιν σιναμωρέειν ὡς αὐτῶν οὐ περιοψομένων.</p>
            </div>
            <div
               n="153"
               type="chapter">
               <p>ταῦτα εἰπόντος τοῦ κήρυκος λέγεται κῦρον ἐπειρέσθαι τοὺς παρεόντας οἱ ἑλλήνων
                  τίνες ἐόντες ἄνθρωποι λακεδαιμόνιοι καὶ κόσοι πλῆθος ταῦτα ἑωυτῷ προαγορεύουσι.
                  πυνθανόμενον δέ μιν εἰπεῖν πρὸς τὸν κήρυκα τὸν σπαρτιήτην·<q
                     n="80"
                     who="#Cyrus">οὐκ ἔδεισά κω ἄνδρας τοιούτους, τοῖσί ἐστι χῶρος ἐν μέσῃ τῇ πόλι
                     ἀποδεδεγμένος ἐς τὸν συλλεγόμενοι ἀλλήλους ὀμνύντες ἐξαπατῶσι. τοῖσι, ἢν ἐγὼ
                     ὑγιαίνω, οὐ τὰ ἰώνων πάθεα ἔσται ἔλλεσχα ἀλλὰ τὰ οἰκήια.</q>ταῦτα ἐς τοὺς
                  πάντας ἕλληνας ἀπέρριψε ὁ κῦρος τὰ ἔπεα, ὅτι ἀγορὰς στησάμενοι ὠνῇ τε καὶ πρήσι
                  χρέωνται· αὐτοὶ γὰρ οἱ πέρσαι ἀγορῇσι οὐδὲν ἐώθασι χρᾶσθαι, οὐδέ σφι ἔστι τὸ
                  παράπαν ἀγορή. μετὰ ταῦτα ἐπιτρέψας τὰς μὲν σάρδις ταβάλῳ ἀνδρὶ πέρσῃ, τὸν δὲ
                  χρυσὸν τόν τε κροίσου καὶ τὸν τῶν ἄλλων λυδῶν πακτύῃ ἀνδρὶ λυδῷ κομίζειν, ἀπήλαυνε
                  αὐτὸς ἐς ἀγβάτανα, κροῖσόν τε ἅμα ἀγόμενος καὶ τοὺς ἴωνας ἐν οὐδενὶ λόγῳ
                  ποιησάμενος τὴν πρώτην εἶναι. ἥ τε γὰρ βαβυλών οἱ ἦν ἐμπόδιος καὶ τὸ βάκτριον
                  ἔθνος καὶ σάκαι τε καὶ αἰγύπτιοι, ἐπ᾽ οὓς ἐπεῖχέ τε στρατηλατέειν αὐτός, ἐπὶ δὲ
                  ἴωνας ἄλλον πέμπειν στρατηγόν.</p>
            </div>
            <div
               n="154"
               type="chapter">
               <p>ὡς δὲ ἀπήλασε ὁ κῦρος ἐκ τῶν σαρδίων, τοὺς λυδοὺς ἀπέστησε ὁ πακτύης ἀπό τε
                  ταβάλου καὶ κύρου. καταβὰς δὲ ἐπὶ θάλασσαν, ἅτε τὸν χρυσὸν ἔχων πάντα τὸν ἐκ τῶν
                  σαρδίων, ἐπικούρους τε ἐμισθοῦτο καὶ τοὺς ἐπιθαλασσίους ἀνθρώπους ἔπειθε σὺν ἑωυτῷ
                  στρατεύεσθαι. ἐλάσας δὲ ἐπὶ τὰς σάρδις ἐπολιόρκεε τάβαλον ἀπεργμένον ἐν τῇ
                  ἀκροπόλι.</p>
            </div>
            <div
               n="155"
               type="chapter">
               <p>πυθόμενος δὲ κατ᾽ ὁδὸν ταῦτα ὁ κῦρος εἶπε πρὸς κροῖσον τάδε·<q
                     n="81"
                     who="#Cyrus">κροῖσε, τί ἔσται τέλος τῶν γινομένων τούτων ἐμοί; οὐ παύσονται
                     λυδοί, ὡς οἴκασι, πρήγματα παρέχοντες καὶ αὐτοὶ ἔχοντες. φροντίζω μὴ ἄριστον ᾖ
                     ἐξανδραποδίσασθαί σφεας. ὁμοίως γάρ μοι νῦν γε φαίνομαι πεποιηκέναι ὡς εἴ τις
                     πατέρα ἀποκτείνας τῶν παίδων αὐτοῦ φείσαιτο· ὣς δὲ καὶ ἐγὼ λυδῶν τὸν μὲν πλέον
                     τι ἢ πατέρα ἐόντα σὲ λαβὼν ἄγω, αὐτοῖσι δὲ λυδοῖσι τὴν πόλιν παρέδωκα, καὶ
                     ἔπειτα θωμάζω εἴ μοι ἀπεστᾶσι.</q>ὁ μὲν δὴ τά περ ἐνόεε ἔλεγε, ὁ δ᾽ ἀμείβετο
                  τοῖσδε, δείσας μὴ ἀναστάτους ποιήσῃ τὰς σάρδις·<q
                     n="82"
                     who="#Croesus">ὦ βασιλεῦ, τὰ μὲν οἰκότα εἴρηκας, σὺ μέντοι μὴ πάντα θυμῷ χρέο
                     μηδὲ πόλιν ἀρχαίην ἐξαναστήσῃς ἀναμάρτητον ἐοῦσαν καὶ τῶν πρότερον καὶ τῶν νῦν
                     ἑστεώτων. τὰ μὲν γὰρ πρότερον ἐγώ τε ἔπρηξα καὶ ἐγὼ κεφαλῇ ἀναμάξας φέρω. τὰ δὲ
                     νῦν παρεόντα, πακτύης γάρ ἐστι ὁ ἀδικέων, τῷ σὺ ἐπέτρεψας σάρδις, οὗτος δότω
                     τοι δίκην. λυδοῖσι δὲ συγγνώμην ἔχων τάδε αὐτοῖσι ἐπίταξον, ὡς μήτε ἀποστέωσι
                     μήτε δεινοί τοι ἔωσι· ἄπειπε μέν σφι πέμψας ὅπλα ἀρήια μὴ ἐκτῆσθαι, κέλευε δέ
                     σφεας κιθῶνάς τε ὑποδύνειν τοῖσι εἵμασι καὶ κοθόρνους ὑποδέεσθαι, πρόειπε δ᾽
                     αὐτοῖσι κιθαρίζειν τε καὶ ψάλλειν καὶ καπηλεύειν παιδεύειν τοὺς παῖδας· καὶ
                     ταχέως σφέας, ὦ βασιλεῦ, γυναῖκας ἀντ᾽ ἀνδρῶν ὄψεαι γεγονότας, ὥστε οὐδὲν
                     δεινοί τοι ἔσονται μὴ ἀποστέωσι.</q></p>
            </div>
            <div
               n="156"
               type="chapter">
               <p>κροῖσος μὲν δὴ ταῦτά οἱ ὑπετίθετο, αἱρετώτερα ταῦτα εὑρίσκων λυδοῖσι ἢ
                  ἀνδραποδισθέντας πρηθῆναί σφεας, ἐπιστάμενος ὅτι, ἢν μὴ ἀξιόχρεον πρόφασιν
                  προτείνῃ, οὐκ ἀναπείσει μιν μεταβουλεύσασθαι, ἀρρωδέων δὲ μὴ καὶ ὕστερόν κοτε οἱ
                  λυδοί, ἢν τὸ παρεὸν ὑπεκδράμωσι, ἀποστάντες ἀπὸ τῶν περσέων ἀπόλωνται. κῦρος δὲ
                  ἡσθεὶς τῇ ὑποθήκῃ καὶ ὑπεὶς τῆς ὀργῆς ἔφη οἱ πείθεσθαι. καλέσας δὲ μαζάρεα ἄνδρα
                  μῆδον, ταῦτά τέ οἱ ἐνετείλατο προειπεῖν λυδοῖσι τὰ ὁ κροῖσος ὑπετίθετο, καὶ πρὸς
                  ἐξανδραποδίσασθαι τοὺς ἄλλους πάντας οἳ μετὰ λυδῶν ἐπὶ σάρδις ἐστρατεύσαντο, αὐτὸν
                  δὲ πακτύην πάντως ζώοντα ἀγαγεῖν παρ᾽ ἑωυτόν.</p>
            </div>
            <div
               n="157"
               type="chapter">
               <p>ὁ μὲν δὴ ταῦτα ἐκ τῆς ὁδοῦ ἐντειλάμενος ἀπήλαυνε ἐς ἤθεα τὰ περσέων. πακτύης δὲ
                  πυθόμενος ἀγχοῦ εἶναι στρατὸν ἐπ᾽ ἑωυτὸν ἰόντα, δείσας οἴχετο φεύγων ἐς κύμην.
                  μαζάρης δὲ ὁ μῆδος ἐλάσας ἐπὶ τὰς σάρδις τοῦ κύρου στρατοῦ μοῖραν ὅσην δή κοτε
                  ἔχων, ὡς οὐκ εὗρε ἔτι ἐόντας τοὺς ἀμφὶ πακτύην ἐν σάρδισι, πρῶτα μὲν τοὺς λυδοὺς
                  ἠνάγκασε τὰς κύρου ἐντολὰς ἐπιτελέειν· ἐκ τούτου δὲ κελευσμοσύνης λυδοὶ τὴν πᾶσαν
                  δίαιταν τῆς ζόης μετέβαλον. μαζάρης δὲ μετὰ τοῦτο ἔπεμπε ἐς τὴν κύμην ἀγγέλους
                  ἐκδιδόναι κελεύων πακτύην. οἱ δὲ κυμαῖοι ἔγνωσαν συμβουλῆς πέρι ἐς θεὸν ἀνοῖσαι
                  τὸν ἐν βραγχίδῃσι. ἦν γὰρ αὐτόθι μαντήιον ἐκ παλαιοῦ ἱδρυμένον, τῷ ἴωνές τε πάντες
                  καὶ αἰολέες ἐώθεσαν χρᾶσθαι· ὁ δὲ χῶρος οὗτός ἐστι τῆς μιλησίης ὑπὲρ πανόρμου
                  λιμένος.</p>
            </div>
            <div
               n="158"
               type="chapter">
               <p>πέμψαντες ὦν οἱ κυμαῖοι ἐς τοὺς βραγχίδας θεοπρόπους εἰρώτων περὶ πακτύην ὁκοῖόν
                  τι ποιεῦντες θεοῖσι μέλλοιεν χαριεῖσθαι. ἐπειρωτῶσι δέ σφι ταῦτα χρηστήριον
                  ἐγένετο ἐκδιδόναι πακτύην πέρσῃσι. ταῦτα δὲ ὡς ἀπενειχθέντα ἤκουσαν οἱ κυμαῖοι,
                  ὁρμέατο ἐκδιδόναι. ὁρμημένου δὲ ταύτῃ τοῦ πλήθεος ἀριστόδικος ὁ ἡρακλείδεω ἀνὴρ
                  τῶν ἀστῶν ἐὼν δόκιμος ἔσχε μὴ ποιῆσαι ταῦτα κυμαίους, ἀπιστέων τε τῷ χρησμῷ καὶ
                  δοκέων τοὺς θεοπρόπους οὐ λέγειν ἀληθέως, ἐς ὃ τὸ δεύτερον περὶ πακτύεω
                  ἐπειρησόμενοι ἤισαν ἄλλοι θεοπρόποι, τῶν καὶ ἀριστόδικος ἦν.</p>
            </div>
            <div
               n="159"
               type="chapter">
               <p>ἀπικομένων δὲ ἐς βραγχίδας, ἐχρηστηριάζετο ἐκ πάντων ἀριστόδικος ἐπειρωτέων τάδε·<q
                     n="83"
                     who="#Aristodicus">ὦναξ, ἦλθε παρ᾽ ἡμέας ἱκέτης πακτύης ὁ λυδὸς φεύγων θάνατον
                     βίαιον πρὸς περσέων· οἱ δέ μιν ἐξαιτέονται προεῖναι κυμαίους κελεύοντες. ἡμεῖς
                     δὲ δειμαίνοντες τὴν περσέων δύναμιν τὸν ἱκέτην ἐς τόδε οὐ τετολμήκαμεν
                     ἐκδιδόναι, πρὶν ἂν τὸ ἀπὸ σέο ἡμῖν δηλωθῇ ἀτρεκέως ὁκότερα ποιέωμεν.</q>ὁ μὲν
                  ταῦτα ἐπειρώτα, ὁ δ᾽ αὖτις τὸν αὐτόν σφι χρησμὸν ἔφαινε κελεύων ἐκδιδόναι πακτύην
                  πέρσῃσι. πρὸς ταῦτα ὁ ἀριστόδικος ἐκ προνοίης ἐποίεε τάδε· περιιὼν τὸν νηὸν κύκλῳ
                  ἐξαίρεε τοὺς στρουθοὺς καὶ ἄλλα ὅσα ἦν νενεοσσευμένα ὀρνίθων γένεα ἐν τῷ νηῷ.
                  ποιεῦντος δὲ αὐτοῦ ταῦτα λέγεται φωνὴν ἐκ τοῦ ἀδύτου γενέσθαι φέρουσαν μὲν πρὸς
                  τὸν ἀριστόδικον, λέγουσαν δὲ τάδε·<q
                     n="84"
                     type="oracular-voice">ἀνοσιώτατε ἀνθρώπων, τί τάδε τολμᾷς ποιέειν; τοὺς ἱκέτας
                     μεὸ ἐκ τοῦ νηοῦ κεραΐζεις;</q>ἀριστόδικον δὲ οὐκ ἀπορήσαντα πρὸς ταῦτα εἰπεῖν·<q
                     n="85"
                     who="#Aristodicus">ὦναξ, αὐτὸς μὲν οὕτω τοῖσι ἱκέτῃσι βοηθέεις, κυμαίους δὲ
                     κελεύεις τὸν ἱκέτην ἐκδιδόναι;</q>τὸν δὲ αὖτις ἀμείψασθαι τοῖσδε·<q
                     n="86"
                     who="#oracular-voice">ναὶ κελεύω, ἵνα γε ἀσεβήσαντες θᾶσσον ἀπόλησθε, ὡς μὴ τὸ
                     λοιπὸν περὶ ἱκετέων ἐκδόσιος ἔλθητε ἐπὶ τὸ χρηστήριον.</q></p>
            </div>
            <div
               n="160"
               type="chapter">
               <p>ταῦτα ὡς ἀπενειχθέντα ἤκουσαν οἱ κυμαῖοι, οὐ βουλόμενοι οὔτε ἐκδόντες ἀπολέσθαι
                  οὔτε παρ᾽ ἑωυτοῖσι ἔχοντες πολιορκέεσθαι, ἐκπέμπουσι αὐτὸν ἐς μυτιλήνην. οἱ δὲ
                  μυτιληναῖοι ἐπιπέμποντος τοῦ μαζάρεος ἀγγελίας ἐκδιδόναι τὸν πακτύην
                  παρεσκευάζοντο ἐπὶ μισθῷ ὅσῳ δή· οὐ γὰρ ἔχω τοῦτό γε εἰπεῖν ἀτρεκέως· οὐ γὰρ
                  ἐτελεώθη· κυμαῖοι γὰρ ὡς ἔμαθον ταῦτα πρησσόμενα ἐκ τῶν μυτιληναίων, πέμψαντες
                  πλοῖον ἐς λέσβον ἐκκομίζουσι πακτύην ἐς χίον. ἐνθεῦτεν δὲ ἐξ ἱροῦ ἀθηναίης
                  πολιούχου ἀποσπασθεὶς ὑπὸ χίων ἐξεδόθη. ἐξέδοσαν δὲ οἱ χῖοι ἐπὶ τῷ ἀταρνέϊ μισθῷ.
                  τοῦ δὲ ἀταρνέος τούτου ἐστὶ χῶρος τῆς μυσίης, λέσβου ἀντίος. πακτύην μέν νυν
                  παραδεξάμενοι οἱ πέρσαι εἶχον ἐν φυλακῇ, θέλοντες κύρῳ ἀποδέξαι. ἦν δὲ χρόνος
                  οὗτος οὐκ ὀλίγος γενόμενος, ὅτε χίων οὐδεὶς ἐκ τοῦ ἀταρνέος τούτου οὔτε οὐλὰς
                  κριθέων πρόχυσιν ἐποιέετο θεῶν οὐδενὶ οὔτε πέμματα ἐπέσσετο καρποῦ τοῦ ἐνθεῦτεν,
                  ἀπείχετό τε τῶν πάντων ἱρῶν τὰ πάντα ἐκ τῆς χώρης ταύτης γινόμενα.</p>
            </div>
            <div
               n="161"
               type="chapter">
               <p>χῖοι μέν νυν πακτύην ἐξέδοσαν, μαζάρης δὲ μετὰ ταῦτα ἐστρατεύετο ἐπὶ τοὺς
                  συμπολιορκήσαντας τάβαλον, καὶ τοῦτο μὲν πριηνέας ἐξηνδραποδίσατο, τοῦτο δὲ
                  μαιάνδρου πεδίον πᾶν ἐπέδραμε ληίην ποιεύμενος τῷ στρατῷ, μαγνησίην τε ὡσαύτως.
                  μετὰ δὲ ταῦτα αὐτίκα νούσῳ τελευτᾷ.</p>
            </div>
            <div
               n="162"
               type="chapter">
               <p>ἀποθανόντος δὲ τούτου ἅρπαγος κατέβη διάδοχος τῆς στρατηγίης, γένος καὶ αὐτὸς ἐὼν
                  μῆδος, τὸν ὁ μήδων βασιλεὺς ἀστυάγης ἀνόμῳ τραπέζῃ ἔδαισε, ὁ τῷ κύρῳ τὴν βασιληίην
                  συγκατεργασάμενος. οὗτος ὡνὴρ τότε ὑπὸ κύρου στρατηγὸς ἀποδεχθεὶς ὡς ἀπίκετο ἐς
                  τὴν ἰωνίην, αἵρεε τὰς πόλις χώμασι· ὅκως γὰρ τειχήρεας ποιήσειε, τὸ ἐνθεῦτεν
                  χώματα χῶν πρὸς τὰ τείχεα ἐπόρθεε.</p>
            </div>
            <div
               n="163"
               type="chapter">
               <p>πρώτῃ δὲ φωκαίῃ ἰωνίης ἐπεχείρησε. οἱ δὲ φωκαιέες οὗτοι ναυτιλίῃσι μακρῇσι πρῶτοι
                  ἑλλήνων ἐχρήσαντο, καὶ τόν τε ἀδρίην καὶ τὴν τυρσηνίην καὶ τὴν ἰβηρίην καὶ τὸν
                  ταρτησσὸν οὗτοί εἰσι οἱ καταδέξαντες· ἐναυτίλλοντο δὲ οὐ στρογγύλῃσι νηυσὶ ἀλλὰ
                  πεντηκοντέροισι. ἀπικόμενοι δὲ ἐς τὸν ταρτησσὸν προσφιλέες ἐγένοντο τῷ βασιλέϊ τῶν
                  ταρτησσίων, τῷ οὔνομα μὲν ἦν ἀργανθώνιος, ἐτυράννευσε δὲ ταρτησσοῦ ὀγδώκοντα ἔτεα,
                  ἐβίωσε δὲ τὰ πάντα εἴκοσι καὶ ἑκατόν. τούτῳ δὴ τῷ ἀνδρὶ προσφιλέες οἱ φωκαιέες
                  οὕτω δή τι ἐγένοντο, ὡς τὰ μὲν πρῶτά σφεας ἐκλιπόντας ἰωνίην ἐκέλευε τῆς ἑωυτοῦ
                  χώρης οἰκῆσαι ὅκου βούλονται, μετὰ δέ, ὡς τοῦτό γε οὐκ ἔπειθε τοὺς φωκαιέας, ὁ δὲ
                  πυθόμενος τὸν μῆδον παρ᾽ αὐτῶν ὡς αὔξοιτο, ἐδίδου σφι χρήματα τεῖχος περιβαλέσθαι
                  τὴν πόλιν. ἐδίδου δὲ ἀφειδέως· καὶ γὰρ καὶ ἡ περίοδος τοῦ τείχεος οὐκ ὀλίγοι
                  στάδιοί εἰσι, τοῦτο δὲ πᾶν λίθων μεγάλων καὶ εὖ συναρμοσμένων.</p>
            </div>
            <div
               n="164"
               type="chapter">
               <p>τὸ μὲν δὴ τεῖχος τοῖσι φωκαιεῦσι τρόπῳ τοιῷδε ἐξεποιήθη. ὁ δὲ ἅρπαγος ὡς ἐπήλασε
                  τὴν στρατιήν, ἐπολιόρκεε αὐτούς, προϊσχόμενος ἔπεα ὥς οἱ καταχρᾷ εἰ βούλονται
                  φωκαιέες προμαχεῶνα ἕνα μοῦνον τοῦ τείχεος ἐρεῖψαι καὶ οἴκημα ἓν κατιρῶσαι. οἱ δὲ
                  φωκαιέες περιημεκτέοντες τῇ δουλοσύνῃ ἔφασαν θέλειν βουλεύσασθαι ἡμέρην μίαν καὶ
                  ἔπειτα ὑποκρινέεσθαι· ἐν ᾧ δὲ βουλεύονται αὐτοί, ἀπαγαγεῖν ἐκεῖνον ἐκέλευον τὴν
                  στρατιὴν ἀπὸ τοῦ τείχεος. ὁ δὲ ἅρπαγος ἔφη εἰδέναι μὲν εὖ τὰ ἐκεῖνοι μέλλοιεν
                  ποιέειν, ὅμως δέ σφι παριέναι βουλεύσασθαι. ἐν ᾧ ὦν ὁ ἅρπαγος ἀπὸ τοῦ τείχεος
                  ἀπήγαγε τὴν στρατιήν, οἱ φωκαιέες ἐν τούτῳ κατασπάσαντες τὰς πεντηκοντέρους,
                  ἐσθέμενοι τέκνα καὶ γυναῖκας καὶ ἔπιπλα πάντα, πρὸς δὲ καὶ τὰ ἀγάλματα τὰ ἐκ τῶν
                  ἱρῶν καὶ τὰ ἄλλα ἀναθήματα, χωρὶς ὅ τι χαλκὸς ἢ λίθος ἢ γραφὴ ἦν, τὰ δὲ ἄλλα πάντα
                  ἐσθέντες καὶ αὐτοὶ ἐσβάντες ἔπλεον ἐπὶ χίου· τὴν δὲ φώκαιαν ἐρημωθεῖσαν ἀνδρῶν
                  ἔσχον οἱ πέρσαι.</p>
            </div>
            <div
               n="165"
               type="chapter">
               <p>οἱ δὲ φωκαιέες, ἐπείτε σφι χῖοι τὰς νήσους τὰς οἰνούσσας καλεομένας οὐκ ἐβούλοντο
                  ὠνεομένοισι πωλέειν, δειμαίνοντες μὴ αἱ μὲν ἐμπόριον γένωνται, ἡ δὲ αὐτῶν νῆσος
                  ἀποκληισθῇ τούτου εἵνεκα, πρὸς ταῦτα οἱ φωκαιέες ἐστέλλοντο ἐς κύρνον· ἐν γὰρ τῇ
                  κύρνῳ εἴκοσι ἔτεσι πρότερον τούτων ἐκ θεοπροπίου ἐνεκτήσαντο πόλιν, τῇ οὔνομα ἦν
                  ἀλαλίη. ἀργανθώνιος δὲ τηνικαῦτα ἤδη ἐτετελευτήκεε. στελλόμενοι δὲ ἐπὶ τὴν κύρνον,
                  πρῶτα καταπλώσαντες ἐς τὴν φώκαιαν κατεφόνευσαν τῶν περσέων τὴν φυλακήν, ἣ
                  ἐφρούρεε παραδεξαμένη παρὰ ἁρπάγου τὴν πόλιν, μετὰ δέ, ὡς τοῦτό σφι ἐξέργαστο,
                  ἐποιήσαντο ἰσχυρὰς κατάρας τῷ ὑπολειπομένῳ ἑωυτῶν τοῦ στόλου· πρὸς δὲ ταύτῃσι καὶ
                  μύδρον σιδήρεον κατεπόντωσαν καὶ ὤμοσαν μὴ πρὶν ἐς φώκαιαν ἥξειν πρὶν ἢ τὸν μύδρον
                  τοῦτον ἀναφανῆναι. στελλομένων δὲ αὐτῶν ἐπὶ τὴν κύρνον ὑπερημίσεας τῶν ἀστῶν ἔλαβε
                  πόθος τε καὶ οἶκτος τῆς πόλιος καὶ τῶν ἠθέων τῆς χώρης, ψευδόρκιοι δὲ γενόμενοι
                  ἀπέπλεον ὀπίσω ἐς τὴν φώκαιαν. οἳ δὲ αὐτῶν τὸ ὅρκιον ἐφύλασσον, ἀερθέντες ἐκ τῶν
                  οἰνουσσέων ἔπλεον.</p>
            </div>
            <div
               n="166"
               type="chapter">
               <p>ἐπείτε δὲ ἐς τὴν κύρνον ἀπίκοντο, οἴκεον κοινῇ μετὰ τῶν πρότερον ἀπικομένων ἐπ᾽
                  ἔτεα πέντε καὶ ἱρὰ ἐνιδρύσαντο. καὶ ἦγον γὰρ δὴ καὶ ἔφερον τοὺς περιοίκους
                  ἅπαντας, στρατεύονται ὦν ἐπ᾽ αὐτοὺς κοινῷ λόγῳ χρησάμενοι τυρσηνοὶ καὶ καρχηδόνιοι
                  νηυσὶ ἑκάτεροι ἑξήκοντα. οἱ δὲ φωκαιέες πληρώσαντες καὶ αὐτοὶ τὰ πλοῖα, ἐόντα
                  ἀριθμὸν ἑξήκοντα, ἀντίαζον ἐς τὸ σαρδόνιον καλεόμενον πέλαγος. συμμισγόντων δὲ τῇ
                  ναυμαχίῃ καδμείη τις νίκη τοῖσι φωκαιεῦσι ἐγένετο· αἱ μὲν γὰρ τεσσεράκοντά σφι
                  νέες διεφθάρησαν, αἱ δὲ εἴκοσι αἱ περιεοῦσαι ἦσαν ἄχρηστοι· ἀπεστράφατο γὰρ τοὺς
                  ἐμβόλους. καταπλώσαντες δὲ ἐς τὴν ἀλαλίην ἀνέλαβον τὰ τέκνα καὶ τὰς γυναῖκας καὶ
                  τὴν ἄλλην κτῆσιν ὅσην οἷαί τε ἐγίνοντο αἱ νέες σφι ἄγειν, καὶ ἔπειτα ἀπέντες τὴν
                  κύρνον ἔπλεον ἐς ῥήγιον.</p>
            </div>
            <div
               n="167"
               type="chapter">
               <p>τῶν δὲ διαφθαρεισέων νεῶν τοὺς ἄνδρας οἵ τε καρχηδόνιοι καὶ οἱ τυρσηνοὶ ... ἔλαχόν
                  τε αὐτῶν πολλῷ πλείστους καὶ τούτους ἐξαγαγόντες κατέλευσαν. μετὰ δὲ ἀγυλλαίοισι
                  πάντα τὰ παριόντα τὸν χῶρον, ἐν τῷ οἱ φωκαιέες καταλευσθέντες ἐκέατο, ἐγίνετο
                  διάστροφα καὶ ἔμπηρα καὶ ἀπόπληκτα, ὁμοίως πρόβατα καὶ ὑποζύγια καὶ ἄνθρωποι. οἱ
                  δὲ ἀγυλλαῖοι ἐς δελφοὺς ἔπεμπον, βουλόμενοι ἀκέσασθαι τὴν ἁμαρτάδα. ἡ δὲ πυθίη
                  σφέας ἐκέλευσε ποιέειν τὰ καὶ νῦν οἱ ἀγυλλαῖοι ἔτι ἐπιτελέουσι· καὶ γὰρ ἐναγίζουσί
                  σφι μεγάλως καὶ ἀγῶνα γυμνικὸν καὶ ἱππικὸν ἐπιστᾶσι. καὶ οὗτοι μὲν φωκαιέων
                  τοιούτῳ μόρῳ διεχρήσαντο. οἱ δὲ αὐτῶν ἐς τὸ ῥήγιον καταφυγόντες ἐνθεῦτεν ὁρμώμενοι
                  ἐκτήσαντο πόλιν γῆς τῆς οἰνωτρίης ταύτην ἥτις νῦν ὑέλη καλέεται. ἔκτισαν δὲ ταύτην
                  πρὸς ἀνδρὸς ποσειδωνιήτεω μαθόντες ὡς τὸν κύρνον σφι ἡ πυθίη ἔχρησε κτίσαι ἥρων
                  ἐόντα, ἀλλ᾽ οὐ τὴν νῆσον. φωκαίης μέν νυν πέρι τῆς ἐν ἰωνίῃ οὕτως ἔσχε.</p>
            </div>
            <div
               n="168"
               type="chapter">
               <p>παραπλήσια δὲ τούτοισι καὶ τήιοι ἐποίησαν. ἐπείτε γάρ σφεων εἷλε χώματι τὸ τεῖχος
                  ἅρπαγος, ἐσβάντες πάντες ἐς τὰ πλοῖα οἴχοντο πλέοντες ἐπὶ τῆς θρηίκης καὶ ἐνθαῦτα
                  ἔκτισαν πόλιν ἄβδηρα, τὴν πρότερος τούτων κλαζομένιος τιμήσιος κτίσας οὐκ ἀπώνητο,
                  ἀλλ᾽ ὑπὸ θρηίκων ἐξελασθεὶς τιμὰς νῦν ὑπὸ τηίων τῶν ἐν ἀβδήροισι ὡς ἥρως ἔχει.</p>
            </div>
            <div
               n="169"
               type="chapter">
               <p>οὗτοι μέν νυν ἰώνων μοῦνοι τὴν δουλοσύνην οὐκ ἀνεχόμενοι ἐξέλιπον τὰς πατρίδας. οἱ
                  δ᾽ ἄλλοι ἴωνες, πλὴν μιλησίων, διὰ μάχης μὲν ἀπίκοντο ἁρπάγῳ κατά περ οἱ
                  ἐκλιπόντες, καὶ ἄνδρες ἐγένοντο ἀγαθοὶ περὶ τῆς ἑωυτοῦ ἕκαστος μαχόμενοι·
                  ἑσσωθέντες δὲ καὶ ἁλόντες ἔμενον κατὰ χώρην ἕκαστοι καὶ τὰ ἐπιτασσόμενα ἐπετέλεον.
                  μιλήσιοι δέ, ὡς καὶ πρότερόν μοι εἴρηται, αὐτῷ κύρῳ ὅρκιον ποιησάμενοι ἡσυχίην
                  ἦγον. οὕτω δὴ τὸ δεύτερον ἰωνίη ἐδεδούλωτο. ὡς δὲ τοὺς ἐν τῇ ἠπείρῳ ἴωνας
                  ἐχειρώσατο ἅρπαγος, οἱ τὰς νήσους ἔχοντες ἴωνες καταρρωδήσαντες ταῦτα σφέας αὐτοὺς
                  ἔδοσαν κύρῳ.</p>
            </div>
            <div
               n="170"
               type="chapter">
               <p>κεκακωμένων δὲ ἰώνων καὶ συλλεγομένων οὐδὲν ἧσσον ἐς τὸ πανιώνιον, πυνθάνομαι
                  γνώμην βίαντα ἄνδρα πριηνέα ἀποδέξασθαι ἴωσι χρησιμωτάτην, τῇ εἰ ἐπείθοντο,
                  παρεῖχε ἄν σφι εὐδαιμονέειν ἑλλήνων μάλιστα· ὃς ἐκέλευε κοινῷ στόλῳ ἴωνας
                  ἀερθέντας πλέειν ἐς σαρδὼ καὶ ἔπειτα πόλιν μίαν κτίζειν πάντων ἰώνων, καὶ οὕτω
                  ἀπαλλαχθέντας σφέας δουλοσύνης εὐδαιμονήσειν, νήσων τε ἁπασέων μεγίστην νεμομένους
                  καὶ ἄρχοντας ἄλλων· μένουσι δέ σφι ἐν τῇ ἰωνίῃ οὐκ ἔφη ἐνορᾶν ἐλευθερίην ἔτι
                  ἐσομένην. αὕτη μὲν βίαντος τοῦ πριηνέος γνώμη ἐπὶ διεφθαρμένοισι ἴωσι γενομένη.
                  χρηστὴ δὲ καὶ πρὶν ἢ διαφθαρῆναι ἰωνίην θαλέω ἀνδρὸς μιλησίου ἐγένετο, τὰ ἀνέκαθεν
                  γένος ἐόντος φοίνικος, ὃς ἐκέλευε ἓν βουλευτήριον ἴωνας ἐκτῆσθαι, τὸ δὲ εἶναι ἐν
                  τέῳ τέων γὰρ μέσον εἶναι ἰωνίης , τὰς δὲ ἄλλας πόλις οἰκεομένας μηδὲν ἧσσον
                  νομίζεσθαι κατά περ εἰ δῆμοι εἶεν.</p>
            </div>
            <div
               n="171"
               type="chapter">
               <p><seg
                     n="1">οὗτοι μὲν δή σφι γνώμας τοιάσδε ἀπεδέξαντο. ἅρπαγος δὲ καταστρεψάμενος
                     ἰωνίην ἐποιέετο στρατηίην ἐπὶ κᾶρας καὶ καυνίους καὶ λυκίους, ἅμα ἀγόμενος καὶ
                     ἴωνας καὶ αἰολέας.</seg><seg
                     n="2">εἰσὶ δὲ τούτων κᾶρες μὲν ἀπιγμένοι ἐς τὴν ἤπειρον ἐκ τῶν νήσων· τὸ γὰρ
                     παλαιὸν ἐόντες μίνω κατήκοοι καὶ καλεόμενοι λέλεγες εἶχον τὰς νήσους, φόρον μὲν
                     οὐδένα ὑποτελέοντες, ὅσον καὶ ἐγὼ δυνατός εἰμι ἐπὶ μακρότατον ἐξικέσθαι ἀκοῇ,
                     οἱ δέ, ὅκως μίνως δέοιτο, ἐπλήρουν οἱ τὰς νέας.</seg><seg
                     n="3">ἅτε δὲ μίνω τε κατεστραμμένου γῆν πολλὴν καὶ εὐτυχέοντος τῷ πολέμῳ τὸ
                     καρικὸν ἦν ἔθνος λογιμώτατον τῶν ἐθνέων ἁπάντων κατὰ τοῦτον ἅμα τὸν χρόνον
                     μακρῷ μάλιστα.</seg><seg
                     n="4">καί σφι τριξὰ ἐξευρήματα ἐγένετο τοῖσι οἱ ἕλληνες ἐχρήσαντο· καὶ γὰρ ἐπὶ
                     τὰ κράνεα λόφους ἐπιδέεσθαι κᾶρές εἰσι οἱ καταδέξαντες καὶ ἐπὶ τὰς ἀσπίδας τὰ
                     σημήια ποιέεσθαι, καὶ ὄχανα ἀσπίσι οὗτοί εἰσι οἱ ποιησάμενοι πρῶτοι· τέως δὲ
                     ἄνευ ὀχάνων ἐφόρεον τὰς ἀσπίδας πάντες οἵ περ ἐώθεσαν ἀσπίσι χρᾶσθαι, τελαμῶσι
                     σκυτίνοισι οἰηκίζοντες, περὶ τοῖσι αὐχέσι τε καὶ τοῖσι ἀριστεροῖσι ὤμοισι
                     περικείμενοι.</seg><seg
                     n="5">μετὰ δὲ τοὺς κᾶρας χρόνῳ ὕστερον πολλῷ δωριέες τε καὶ ἴωνες ἐξανέστησαν
                     ἐκ τῶν νήσων, καὶ οὕτως ἐς τὴν ἤπειρον ἀπίκοντο. κατὰ μὲν δὴ κᾶρας οὕτω κρῆτες
                     λέγουσι γενέσθαι οὐ μέντοι αὐτοί γε ὁμολογέουσι τούτοισι οἱ κᾶρες, ἀλλὰ
                     νομίζουσι αὐτοὶ ἑωυτοὺς εἶναι αὐτόχθονας ἠπειρώτας καὶ τῷ οὐνόματι τῷ αὐτῷ αἰεὶ
                     διαχρεωμένους τῷ περ νῦν.</seg><seg
                     n="6">ἀποδεικνύουσι δὲ ἐν<placeName>μυλάσοισι</placeName>διὸς καρίου ἱρὸν
                     ἀρχαῖον, τοῦ μυσοῖσι μὲν καὶ λυδοῖσι μέτεστι ὡς κασιγνήτοισι ἐοῦσι τοῖσι καρσί·
                     τὸν γὰρ λυδὸν καὶ τὸν μυσὸν λέγουσι εἶναι καρὸς ἀδελφεούς· τούτοισι μὲν δὴ
                     μέτεστι, ὅσοι δὲ ἐόντες ἄλλου ἔθνεος ὁμόγλωσσοι τοῖσι καρσὶ ἐγένοντο, τούτοισι
                     δὲ οὐ μέτα.</seg></p>
            </div>
            <div
               n="172"
               type="chapter">
               <p>οἱ δὲ καύνιοι αὐτόχθονες δοκέειν ἐμοί εἰσι, αὐτοὶ μέντοι ἐκ κρήτης φασὶ εἶναι.
                  προσκεχωρήκασι δὲ γλῶσσαν μὲν πρὸς τὸ καρικὸν ἔθνος, ἢ οἱ κᾶρες πρὸς τὸ καυνικόν
                  τοῦτο γὰρ οὐκ ἔχω ἀτρεκέως διακρῖναι , νόμοισι δὲ χρέωνται κεχωρισμένοισι πολλὸν
                  τῶν τε ἄλλων ἀνθρώπων καὶ καρῶν. τοῖσι γὰρ κάλλιστόν ἐστι κατ᾽ ἡλικίην τε καὶ
                  φιλότητα ἰλαδὸν συγγίνεσθαι ἐς πόσιν, καὶ ἀνδράσι καὶ γυναιξὶ καὶ παισί.
                  ἱδρυθέντων δέ σφι ἱρῶν ξεινικῶν, μετέπειτα, ὥς σφι ἀπέδοξε ἔδοξε δὲ τοῖσι
                  πατρίοισι μοῦνον χρᾶσθαι θεοῖσι , ἐνδύντες τὰ ὅπλα ἅπαντες καύνιοι ἡβηδόν,
                  τύπτοντες δόρασι τὸν ἠέρα μέχρι οὔρων τῶν καλυνδικῶν εἵποντο καὶ ἔφασαν ἐκβάλλειν
                  τοὺς ξεινικοὺς θεούς.</p>
            </div>
            <div
               n="173"
               type="chapter">
               <p><seg
                     n="1">καὶ οὗτοι μὲν τρόποισι τοιούτοισι χρέωνται. οἱ δὲ<rs
                        type="ethnic">λύκιοι</rs>ἐκ κρήτης τὠρχαῖον γεγόνασι τὴν γὰρ κρήτην εἶχον τὸ
                     παλαιὸν πᾶσαν βάρβαροι.</seg><seg
                     n="2">διενειχθέντων δὲ ἐν κρήτῃ περὶ τῆς βασιληίης τῶν εὐρώπης παίδων
                     σαρπηδόνος τε καὶ μίνω, ὡς ἐπεκράτησε τῇ στάσι μίνως, ἐξήλασε αὐτόν τε
                     σαρπηδόνα καὶ τοὺς στασιώτας αὐτοῦ· οἱ δὲ ἀπωσθέντες ἀπίκοντο τῆς ἀσίης ἐς γῆν
                        τὴν<placeName>μιλυάδα</placeName>· τὴν γὰρ νῦν<rs
                        type="ethnic">λύκιοι</rs>νέμονται, αὕτη τὸ παλαιὸν
                        ἦν<placeName>μιλυάς</placeName>, οἱ δὲ<rs
                        type="ethnic">μιλύαι</rs>τότε σόλυμοι ἐκαλέοντο.</seg><seg
                     n="3">ἕως μὲν δὴ αὐτῶν σαρπηδὼν ἦρχε, οἱ δὲ ἐκαλέοντο τό πέρ τε ἠνείκαντο
                     οὔνομα καὶ νῦν ἔτι καλέονται ὑπὸ τῶν περιοίκων οἱ<rs
                        type="ethnic">λύκιοι</rs>,<rs
                        type="ethnic">τερμίλαι</rs>· ὡς δὲ ἐξ ἀθηνέων λύκος ὁ πανδίονος, ἐξελασθεὶς
                     καὶ οὗτος ὑπὸ τοῦ ἀδελφεοῦ αἰγέος, ἀπίκετο ἐς τοὺς<rs
                        type="ethnic">τερμίλας</rs>παρὰ σαρπηδόνα, οὕτω δὴ κατὰ τοῦ λύκου τὴν ἐπωνυμίην<rs
                        type="ethnic">λύκιοι</rs>ἀνὰ χρόνον ἐκλήθησαν.</seg><seg
                     n="4">νόμοισι δὲ τὰ μὲν κρητικοῖσι, τὰ δὲ καρικοῖσι χρέωνται. ἓν δὲ τόδε ἴδιον
                     νενομίκασι καὶ οὐδαμοῖσι ἄλλοισι συμφέρονται ἀνθρώπων· καλέουσι ἀπὸ τῶν μητέρων
                     ἑωυτοὺς καὶ οὐκὶ ἀπὸ τῶν πατέρων.</seg><seg
                     n="5">εἰρομένου δὲ ἑτέρου τὸν πλησίον τίς εἴη, καταλέξει ἑωυτὸν μητρόθεν καὶ
                     τῆς μητρὸς ἀνανεμέεται τὰς μητέρας. καὶ ἢν μέν γε γυνὴ ἀστὴ δούλῳ συνοικήσῃ,
                     γενναῖα τὰ τέκνα νενόμισται· ἢν δὲ ἀνὴρ ἀστός, καὶ ὁ πρῶτος αὐτῶν, γυναῖκα
                     ξείνην ἢ παλλακὴν ἔχῃ, ἄτιμα τὰ τέκνα γίνεται.</seg></p>
            </div>
            <div
               n="174"
               type="chapter">
               <p>οἱ μέν νυν κᾶρες οὐδὲν λαμπρὸν ἔργον ἀποδεξάμενοι ἐδουλώθησαν ὑπὸ ἁρπάγου, οὔτε
                  αὐτοὶ οἱ κᾶρες ἀποδεξάμενοι οὐδὲν οὔτε ὅσοι ἑλλήνων ταύτην τὴν χώρην οἰκέουσι.
                  οἰκέουσι δὲ καὶ ἄλλοι καὶ λακεδαιμονίων ἄποικοι κνίδιοι, οἳ τῆς χώρης τῆς σφετέρης
                  τετραμμένης ἐς πόντον, τὸ δὴ τριόπιον καλέεται, ἀργμένης δὲ ἐκ τῆς χερσονήσου τῆς
                  βυβασσίης, ἐούσης τε πάσης τῆς κνιδίης πλὴν ὀλίγης περιρρόου τὰ μὲν γὰρ αὐτῆς πρὸς
                  βορέην ἄνεμον ὁ κεραμεικὸς κόλπος ἀπέργει, τὰ δὲ πρὸς νότον ἡ κατὰ σύμην τε καὶ
                  ῥόδον θάλασσα , τὸ ὦν δὴ ὀλίγον τοῦτο, ἐὸν ὅσον τε ἐπὶ πέντε στάδια, ὤρυσσον οἱ
                  κνίδιοι ἐν ὅσῳ ἅρπαγος τὴν ἰωνίην κατεστρέφετο, βουλόμενοι νῆσον τὴν χώρην
                  ποιῆσαι. ἐντὸς δὲ πᾶσά σφι ἐγίνετο· τῇ γὰρ ἡ κνιδίη χώρη ἐς τὴν ἤπειρον τελευτᾷ,
                  ταύτῃ ὁ ἰσθμός ἐστι τὸν ὤρυσσον. καὶ δὴ πολλῇ χειρὶ ἐργαζομένων τῶν κνιδίων,
                  μᾶλλον γάρ τι καὶ θειότερον ἐφαίνοντο τιτρώσκεσθαι οἱ ἐργαζόμενοι τοῦ οἰκότος τά
                  τε ἄλλα τοῦ σώματος καὶ μάλιστα τὰ περὶ τοὺς ὀφθαλμοὺς θραυομένης τῆς πέτρης,
                  ἔπεμπον ἐς δελφοὺς θεοπρόπους ἐπειρησομένους τὸ ἀντίξοον. ἡ δὲ πυθίη σφι, ὡς αὐτοὶ
                  κνίδιοι λέγουσι, χρᾷ ἐν τριμέτρῳ τόνῳ τάδε·<q
                     n="87"
                     type="oracle"
                     who="#Pythia">ἰσθμὸν δὲ μὴ πυργοῦτε μηδ᾽ ὀρύσσετε· ζεὺς γάρ κ᾽ ἔθηκε νῆσον, εἴ
                     γ᾽ ἐβούλετο.</q>κνίδιοι μὲν ταῦτα τῆς πυθίης χρησάσης τοῦ τε ὀρύγματος
                  ἐπαύσαντο καὶ ἁρπάγῳ ἐπιόντι σὺν τῷ στρατῷ ἀμαχητὶ σφέας αὐτοὺς παρέδοσαν.</p>
            </div>
            <div
               n="175"
               type="chapter">
               <p>ἦσαν δὲ πηδασέες οἰκέοντες ὑπὲρ ἁλικαρνησσοῦ μεσόγαιαν, τοῖσι ὅκως τι μέλλοι
                  ἀνεπιτήδεον ἔσεσθαι, αὐτοῖσί τε καὶ τοῖσι περιοίκοισι, ἡ ἱρηίη τῆς ἀθηναίης πώγωνα
                  μέγαν ἴσχει· τρίς σφι τοῦτο ἐγένετο. οὗτοι τῶν περὶ καρίην ἀνδρῶν μοῦνοί τε
                  ἀντέσχον χρόνον ἁρπάγῳ καὶ πρήγματα παρέσχον πλεῖστα, ὄρος τειχίσαντες τῷ οὔνομά
                  ἐστι λίδη.</p>
            </div>
            <div
               n="176"
               type="chapter">
               <p>πηδασέες μέν νυν χρόνῳ ἐξαιρέθησαν.<rs
                     type="ethnic">λύκιοι</rs>δέ, ὡς ἐς τὸ ξάνθιον πεδίον ἤλασε ὁ ἅρπαγος τὸν
                  στρατόν, ἐπεξιόντες καὶ μαχόμενοι ὀλίγοι πρὸς πολλοὺς ἀρετὰς ἀπεδείκνυντο,
                  ἑσσωθέντες δὲ καὶ κατειληθέντες ἐς τὸ ἄστυ συνήλισαν ἐς τὴν ἀκρόπολιν τάς τε
                  γυναῖκας καὶ τὰ τέκνα καὶ τὰ χρήματα καὶ τοὺς οἰκέτας καὶ ἔπειτα ὑπῆψαν τὴν
                  ἀκρόπολιν πᾶσαν ταύτην καίεσθαι· ταῦτα δὲ ποιήσαντες καὶ συνομόσαντες ὅρκους
                  δεινούς, ἐπεξελθόντες ἀπέθανον πάντες<rs
                     type="ethnic">ξάνθιοι</rs>μαχόμενοι. τῶν δὲ νῦν λυκίων φαμένων ξανθίων εἶναι οἱ
                  πολλοί, πλὴν ὀγδώκοντα ἱστιέων, εἰσὶ ἐπήλυδες· αἱ δὲ ὀγδώκοντα ἱστίαι αὗται ἔτυχον
                  τηνικαῦτα ἐκδημέουσαι καὶ οὕτω περιεγένοντο. τὴν μὲν
                     δὴ<placeName>ξάνθον</placeName>οὕτως ἔσχε ὁ ἅρπαγος. παραπλησίως δὲ καὶ τὴν
                  καῦνον ἔσχε· καὶ γὰρ οἱ καύνιοι τοὺς λυκίους ἐμιμήσαντο τὰ πλέω.</p>
            </div>
            <div
               n="177"
               type="chapter">
               <p>τὰ μέν νυν κάτω τῆς ἀσίης ἅρπαγος ἀνάστατα ἐποίεε, τὰ δὲ ἄνω αὐτῆς αὐτὸς κῦρος,
                  πᾶν ἔθνος καταστρεφόμενος καὶ οὐδὲν παριείς. τὰ μέν νυν αὐτῶν πλέω παρήσομεν, τὰ
                  δέ οἱ παρέσχε τε πόνον πλεῖστον καὶ ἀξιαπηγητότατά ἐστι, τούτων ἐπιμνήσομαι.</p>
            </div>
            <div
               n="178"
               type="chapter">
               <p>κῦρος ἐπείτε τὰ πάντα τῆς ἠπείρου ὑποχείρια ἐποιήσατο, ἀσσυρίοισι ἐπετίθετο. τῆς
                  δὲ ἀσσυρίης ἐστὶ μέν κου καὶ ἄλλα πολίσματα μεγάλα πολλά, τὸ δὲ ὀνομαστότατον καὶ
                  ἰσχυρότατον καὶ ἔνθα σφι νίνου ἀναστάτου γενομένης τὰ βασιλήια κατεστήκεε, ἦν
                  βαβυλών, ἐοῦσα τοιαύτη δή τις πόλις.</p>
               <p>κεῖται ἐν πεδίῳ μεγάλῳ, μέγαθος ἐοῦσα μέτωπον ἕκαστον εἴκοσι καὶ ἑκατὸν σταδίων,
                  ἐούσης τετραγώνου· οὗτοι στάδιοι τῆς περιόδου τῆς πόλιος γίνονται συνάπαντες
                  ὀγδώκοντα καὶ τετρακόσιοι. τὸ μέν νυν μέγαθος τοσοῦτόν ἐστι τοῦ ἄστεος τοῦ
                  βαβυλωνίου, ἐκεκόσμητο δὲ ὡς οὐδὲν ἄλλο πόλισμα τῶν ἡμεῖς ἴδμεν. τάφρος μὲν πρῶτά
                  μιν βαθέα τε καὶ εὐρέα καὶ πλέη ὕδατος περιθέει, μετὰ δὲ τεῖχος πεντήκοντα μὲν
                  πήχεων βασιληίων ἐὸν τὸ εὖρος, ὕψος δὲ διηκοσίων πήχεων· ὁ δὲ βασιλήιος πῆχυς τοῦ
                  μετρίου ἐστὶ πήχεος μέζων τρισὶ δακτύλοισι.</p>
            </div>
            <div
               n="179"
               type="chapter">
               <p>δεῖ δή με πρὸς τούτοισι ἔτι φράσαι ἵνα τε ἐκ τῆς τάφρου ἡ γῆ ἀναισιμώθη καὶ τὸ
                  τεῖχος ὅντινα τρόπον ἔργαστο. ὀρύσσοντες ἅμα τὴν τάφρον ἐπλίνθευον τὴν γῆν τὴν ἐκ
                  τοῦ ὀρύγματος ἐκφερομένην, ἑλκύσαντες δὲ πλίνθους ἱκανὰς ὤπτησαν αὐτὰς ἐν
                  καμίνοισι· μετὰ δέ, τέλματι χρεώμενοι ἀσφάλτῳ θερμῇ καὶ διὰ τριήκοντα δόμων
                  πλίνθου ταρσοὺς καλάμων διαστοιβάζοντες, ἔδειμαν πρῶτα μὲν τῆς τάφρου τὰ χείλεα,
                  δεύτερα δὲ αὐτὸ τὸ τεῖχος τὸν αὐτὸν τρόπον. ἐπάνω δὲ τοῦ τείχεος παρὰ τὰ ἔσχατα
                  οἰκήματα μουνόκωλα ἔδειμαν, τετραμμένα ἐς ἄλληλα· τὸ μέσον δὲ τῶν οἰκημάτων ἔλιπον
                  τεθρίππῳ περιέλασιν. πύλαι δὲ ἐνεστᾶσι πέριξ τοῦ τείχεος ἑκατόν, χάλκεαι πᾶσαι,
                  καὶ σταθμοί τε καὶ ὑπέρθυρα ὡσαύτως. ἔστι δὲ ἄλλη πόλις ἀπέχουσα ὀκτὼ ἡμερέων ὁδὸν
                  ἀπὸ βαβυλῶνος· ἲς οὔνομα αὐτῇ. ἔνθα ἐστὶ ποταμὸς οὐ μέγας· ἲς καὶ τῷ ποταμῷ τὸ
                  οὔνομα· ἐσβάλλει δὲ οὗτος ἐς τὸν εὐφρήτην ποταμὸν τὸ ῥέεθρον. οὗτος ὦν ὁ ἲς
                  ποταμὸς ἅμα τῷ ὕδατι θρόμβους ἀσφάλτου ἀναδιδοῖ πολλούς, ἔνθεν ἡ ἄσφαλτος ἐς τὸ ἐν
                  βαβυλῶνι τεῖχος ἐκομίσθη.</p>
            </div>
            <div
               n="180"
               type="chapter">
               <p>ἐτετείχιστο μέν νυν ἡ βαβυλὼν τρόπῳ τοιῷδε. ἔστι δὲ δύο φάρσεα τῆς πόλιος· τὸ γὰρ
                  μέσον αὐτῆς ποταμὸς διέργει, τῷ οὔνομά ἐστι εὐφρήτης, ῥέει δὲ ἐξ ἀρμενίων, ἐὼν
                  μέγας καὶ βαθὺς καὶ ταχύς· ἐξιεῖ δὲ οὗτος ἐς τὴν ἐρυθρὴν θάλασσαν. τὸ ὦν δὴ τεῖχος
                  ἑκάτερον τοὺς ἀγκῶνας ἐς τὸν ποταμὸν ἐλήλαται· τὸ δὲ ἀπὸ τούτου αἱ ἐπικαμπαὶ παρὰ
                  χεῖλος ἑκάτερον τοῦ ποταμοῦ αἱμασιὴ πλίνθων ὀπτέων παρατείνει. τὸ δὲ ἄστυ αὐτὸ ἐὸν
                  πλῆρες οἰκιέων τριορόφων καὶ τετρορόφων κατατέτμηται τὰς ὁδοὺς ἰθέας, τάς τε ἄλλας
                  καὶ τὰς ἐπικαρσίας τὰς ἐπὶ τὸν ποταμὸν ἐχούσας. κατὰ δὴ ὦν ἑκάστην ὁδὸν ἐν τῇ
                  αἱμασιῇ τῇ παρὰ τὸν ποταμὸν πυλίδες ἐπῆσαν, ὅσαι περ αἱ λαῦραι, τοσαῦται ἀριθμόν·
                  ἦσαν δὲ καὶ αὗται χάλκεαι, φέρουσαι καὶ αὐταὶ ἐς αὐτὸν τὸν ποταμόν.</p>
            </div>
            <div
               n="181"
               type="chapter">
               <p>τοῦτο μὲν δὴ τὸ τεῖχος θώρηξ ἐστί, ἕτερον δὲ ἔσωθεν τεῖχος περιθέει, οὐ πολλῷ τεῳ
                  ἀσθενέστερον τοῦ ἑτέρου τείχεος, στεινότερον δέ. ἐν δὲ φάρσεϊ ἑκατέρῳ τῆς πόλιος
                  ἐτετείχιστο ἐν μέσῳ ἐν τῷ μὲν τὰ βασιλήια περιβόλῳ τε μεγάλῳ τε καὶ ἰσχυρῷ, ἐν δὲ
                  τῷ ἑτέρῳ διὸς βήλου ἱρὸν χαλκόπυλον, καὶ ἐς ἐμὲ ἔτι τοῦτο ἐόν, δύο σταδίων πάντῃ,
                  ἐὸν τετράγωνον. ἐν μέσῳ δὲ τοῦ ἱροῦ πύργος στερεὸς οἰκοδόμηται, σταδίου καὶ τὸ
                  μῆκος καὶ τὸ εὖρος, καὶ ἐπὶ τούτῳ τῷ πύργῳ ἄλλος πύργος ἐπιβέβηκε, καὶ ἕτερος μάλα
                  ἐπὶ τούτῳ, μέχρις οὗ ὀκτὼ πύργων. ἀνάβασις δὲ ἐς αὐτοὺς ἔξωθεν κύκλῳ περὶ πάντας
                  τοὺς πύργους ἔχουσα πεποίηται· μεσοῦντι δέ κου τῆς ἀναβάσιός ἐστι καταγωγή τε καὶ
                  θῶκοι ἀμπαυστήριοι, ἐν τοῖσι κατίζοντες ἀμπαύονται οἱ ἀναβαίνοντες. ἐν δὲ τῷ
                  τελευταίῳ πύργῳ νηὸς ἔπεστι μέγας· ἐν δὲ τῷ νηῷ κλίνη μεγάλη κεῖται εὖ ἐστρωμένη
                  καί οἱ τράπεζα παράκειται χρυσέη. ἄγαλμα δὲ οὐκ ἔνι οὐδὲν αὐτόθι ἐνιδρυμένον· οὐδὲ
                  νύκτα οὐδεὶς ἐναυλίζεται ἀνθρώπων ὅτι μὴ γυνὴ μούνη τῶν ἐπιχωρίων, τὴν ἂν ὁ θεὸς
                  ἕληται ἐκ πασέων, ὡς λέγουσι οἱ χαλδαῖοι, ἐόντες ἱρέες τούτου τοῦ θεοῦ.</p>
            </div>
            <div
               n="182"
               type="chapter">
               <p>φασὶ δὲ οἱ αὐτοὶ οὗτοι, ἐμοὶ μὲν οὐ πιστὰ λέγοντες, τὸν θεὸν αὐτὸν φοιτᾶν τε ἐς
                  τὸν νηὸν καὶ ἀμπαύεσθαι ἐπὶ τῆς κλίνης, κατά περ ἐν θήβῃσι τῇσι αἰγυπτίῃσι κατὰ
                  τὸν αὐτὸν τρόπον, ὡς λέγουσι οἱ αἰγύπτιοι καὶ γὰρ δὴ ἐκεῖθι κοιμᾶται ἐν τῷ τοῦ
                  διὸς τοῦ θηβαιέος γυνή, ἀμφότεραι δὲ αὗται λέγονται ἀνδρῶν οὐδαμῶν ἐς ὁμιλίην
                  φοιτᾶν , καὶ κατά περ ἐν πατάροισι τῆς λυκίης ἡ πρόμαντις τοῦ θεοῦ, ἐπεὰν γένηται·
                  οὐ γὰρ ὦν αἰεί ἐστι χρηστήριον αὐτόθι· ἐπεὰν δὲ γένηται, τότε ὦν συγκατακληίεται
                  τὰς νύκτας ἔσω ἐν τῷ νηῷ.</p>
            </div>
            <div
               n="183"
               type="chapter">
               <p>ἔστι δὲ τοῦ ἐν βαβυλῶνι ἱροῦ καὶ ἄλλος κάτω νηός, ἔνθα ἄγαλμα μέγα τοῦ διὸς ἔνι
                  κατήμενον χρύσεον, καί οἱ τράπεζα μεγάλη παράκειται χρυσέη, καὶ τὸ βάθρον οἱ καὶ ὁ
                  θρόνος χρύσεός ἐστι· καὶ, ὡς ἔλεγον οἱ χαλδαῖοι, ταλάντων ὀκτακοσίων χρυσίου
                  πεποίηται ταῦτα. ἔξω δὲ τοῦ νηοῦ βωμός ἐστι χρύσεος. ἔστι δὲ καὶ ἄλλος βωμὸς
                  μέγας, ἐπ᾽ οὗ θύεται τὰ τέλεα τῶν προβάτων· ἐπὶ γὰρ τοῦ χρυσέου βωμοῦ οὐκ ἔξεστι
                  θύειν ὅτι μὴ γαλαθηνὰ μοῦνα. ἐπὶ δὲ τοῦ μέζονος βωμοῦ καὶ καταγίζουσι λιβανωτοῦ
                  χίλια τάλαντα ἔτεος ἑκάστου οἱ χαλδαῖοι τότε ἐπεὰν τὴν ὁρτὴν ἄγωσι τῷ θεῷ τούτῳ.
                  ἦν δὲ ἐν τῷ τεμένεϊ τούτῳ ἔτι τὸν χρόνον ἐκεῖνον καὶ ἀνδριὰς δυώδεκα πήχεων
                  χρύσεος στερεός· ἐγὼ μέν μιν οὐκ εἶδον, τὰ δὲ λέγεται ὑπὸ χαλδαίων, ταῦτα λέγω·
                  τούτῳ τῷ ἀνδριάντι δαρεῖος μὲν ὁ ὑστάσπεος ἐπιβουλεύσας οὐκ ἐτόλμησε λαβεῖν,
                  ξέρξης δὲ ὁ δαρείου ἔλαβε καὶ τὸν ἱρέα ἀπέκτεινε ἀπαγορεύοντα μὴ κινέειν τὸν
                  ἀνδριάντα. τὸ μὲν δὴ ἱρὸν τοῦτο οὕτω κεκόσμηται, ἔστι δὲ καὶ ἴδια ἀναθήματα
                  πολλά.</p>
            </div>
            <div
               n="184"
               type="chapter">
               <p>τῆς δὲ βαβυλῶνος ταύτης πολλοὶ μέν κου καὶ ἄλλοι ἐγένοντο βασιλέες, τῶν ἐν τοῖσι
                  ἀσσυρίοισι λόγοισι μνήμην ποιήσομαι, οἳ τὰ τείχεά τε ἐπεκόσμησαν καὶ τὰ ἱρά, ἐν δὲ
                  δὴ καὶ γυναῖκες δύο. ἡ μὲν πρότερον ἄρξασα, τῆς ὕστερον γενεῇσι πέντε πρότερον
                  γενομένη, τῇ οὔνομα ἦν σεμίραμις, αὕτη μὲν ἀπεδέξατο χώματα ἀνὰ τὸ πεδίον ἐόντα
                  ἀξιοθέητα· πρότερον δὲ ἐώθεε ὁ ποταμὸς ἀνὰ τὸ πεδίον πᾶν πελαγίζειν.</p>
            </div>
            <div
               n="185"
               type="chapter">
               <p>ἡ δὲ δὴ δεύτερον γενομένη ταύτης βασίλεια, τῇ οὔνομα ἦν νίτωκρις, αὕτη δὲ
                  συνετωτέρη γενομένη τῆς πρότερον ἀρξάσης τοῦτο μὲν μνημόσυνα ἐλίπετο τὰ ἐγὼ
                  ἀπηγήσομαι, τοῦτο δὲ τὴν μήδων ὁρῶσα ἀρχὴν μεγάλην τε καὶ οὐκ ἀτρεμίζουσαν, ἄλλα
                  τε ἀραιρημένα ἄστεα αὐτοῖσι, ἐν δὲ δὴ καὶ τὴν νίνον, προεφυλάξατο ὅσα ἐδύνατο
                  μάλιστα. πρῶτα μὲν τὸν εὐφρήτην ποταμὸν ἐόντα πρότερον ἰθύν, ὅς σφι διὰ τῆς πόλιος
                  μέσης ῥέει, τοῦτον ἄνωθεν διώρυχας ὀρύξασα οὕτω δή τι ἐποίησε σκολιὸν ὥστε δὴ τρὶς
                  ἐς τῶν τινα κωμέων τῶν ἐν τῇ ἀσσυρίῃ ἀπικνέεται ῥέων· τῇ δὲ κώμῃ οὔνομά ἐστι ἐς
                  τὴν ἀπικνέεται ὁ εὐφρήτης ἀρδέρικκα· καὶ νῦν οἳ ἂν κομίζωνται ἀπὸ τῆσδε τῆς
                  θαλάσσης ἐς βαβυλῶνα, καταπλέοντες ἐς τὸν εὐφρήτην ποταμὸν τρίς τε ἐς τὴν αὐτὴν
                  ταύτην κώμην παραγίνονται καὶ ἐν τρισὶ ἡμέρῃσι. τοῦτο μὲν δὴ τοιοῦτον ἐποίησε,
                  χῶμα δὲ παρέχωσε παρ᾽ ἑκάτερον τοῦ ποταμοῦ τὸ χεῖλος ἄξιον θώματος, μέγαθος καὶ
                  ὕψος ὅσον τι ἐστί. κατύπερθε δὲ πολλῷ βαβυλῶνος ὤρυσσε ἔλυτρον λίμνῃ, ὀλίγον τι
                  παρατείνουσα ἀπὸ τοῦ ποταμοῦ, βάθος μὲν ἐς τὸ ὕδωρ αἰεὶ ὀρύσσουσα, εὖρος δὲ τὸ
                  περίμετρον αὐτοῦ ποιεῦσα εἴκοσί τε καὶ τετρακοσίων σταδίων· τὸν δὲ ὀρυσσόμενον
                  χοῦν ἐκ τούτου τοῦ ὀρύγματος ἀναισίμου παρὰ τὰ χείλεα τοῦ ποταμοῦ παραχέουσα.
                  ἐπείτε δέ οἱ ὀρώρυκτο, λίθους ἀγαγομένη κρηπῖδα κύκλῳ περὶ αὐτὴν ἤλασε. ἐποίεε δὲ
                  ἀμφότερα ταῦτα, τόν τε ποταμὸν σκολιὸν καὶ τὸ ὄρυγμα πᾶν ἕλος, ὡς ὅ τε ποταμὸς
                  βραδύτερος εἴη περὶ καμπὰς ἀγνύμενος, καὶ οἱ πλόοι ἔωσι σκολιοὶ ἐς τὴν βαβυλῶνα,
                  ἔκ τε τῶν πλόων ἐκδέκηται περίοδος τῆς λίμνης μακρή. κατὰ τοῦτο δὲ ἐργάζετο τῆς
                  χώρης τῇ αἵ τε ἐσβολαὶ ἦσαν καὶ τὰ σύντομα τῆς ἐκ μήδων ὁδοῦ, ἵνα μὴ ἐπιμισγόμενοι
                  οἱ μῆδοι ἐκμανθάνοιεν αὐτῆς τὰ πρήγματα.</p>
            </div>
            <div
               n="186"
               type="chapter">
               <p>ταῦτα μὲν δὴ ἐκ βάθεος περιεβάλετο, τοιήνδε δὲ ἐξ αὐτῶν παρενθήκην ἐποιήσατο. τῆς
                  πόλιος ἐούσης δύο φαρσέων, τοῦ δὲ ποταμοῦ μέσον ἔχοντος, ἐπὶ τῶν πρότερον
                  βασιλέων, ὅκως τις ἐθέλοι ἐκ τοῦ ἑτέρου φάρσεος ἐς τοὔτερον διαβῆναι, χρῆν πλοίῳ
                  διαβαίνειν, καὶ ἦν, ὡς ἐγὼ δοκέω, ὀχληρὸν τοῦτο. αὕτη δὲ καὶ τοῦτο προεῖδε. ἐπείτε
                  γὰρ ὤρυσσε τὸ ἔλυτρον τῇ λίμνῃ, μνημόσυνον τόδε ἄλλο ἀπὸ τοῦ αὐτοῦ ἔργου ἐλίπετο.
                  ἐτάμνετο λίθους περιμήκεας, ὡς δέ οἱ ἦσαν οἱ λίθοι ἕτοιμοι καὶ τὸ χωρίον ὀρώρυκτο,
                  ἐκτρέψασα τοῦ ποταμοῦ τὸ ῥέεθρον πᾶν ἐς τὸ ὤρυσσε χωρίον, ἐν ᾧ ἐπίμπλατο τοῦτο, ἐν
                  τούτῳ ἀπεξηρασμένου τοῦ ἀρχαίου ῥεέθρου τοῦτο μὲν τὰ χείλεα τοῦ ποταμοῦ κατὰ τὴν
                  πόλιν καὶ τὰς καταβάσις τὰς ἐκ τῶν πυλίδων ἐς τὸν ποταμὸν φερούσας ἀνοικοδόμησε
                  πλίνθοισι ὀπτῇσι κατὰ τὸν αὐτὸν λόγον τῷ τείχεϊ, τοῦτο δὲ κατὰ μέσην κου μάλιστα
                  τὴν πόλιν τοῖσι λίθοισι τοὺς ὠρύξατο οἰκοδόμεε γέφυραν, δέουσα τοὺς λίθους σιδήρῳ
                  τε καὶ μολύβδῳ. ἐπιτείνεσκε δὲ ἐπ᾽ αὐτήν, ὅκως μὲν ἡμέρη γένοιτο, ξύλα τετράγωνα,
                  ἐπ᾽ ὧν τὴν διάβασιν ἐποιεῦντο οἱ βαβυλώνιοι· τὰς δὲ νύκτας τὰ ξύλα ταῦτα
                  ἀπαείρεσκον τοῦδε εἵνεκα, ἵνα μὴ διαφοιτῶντες τὰς νύκτας κλέπτοιεν παρ᾽ ἀλλήλων.
                  ὡς δὲ τό τε ὀρυχθὲν λίμνη πλήρης ἐγεγόνεε ὑπὸ τοῦ ποταμοῦ καὶ τὰ περὶ τὴν γέφυραν
                  ἐκεκόσμητο, τὸν εὐφρήτην ποταμὸν ἐς τὰ ἀρχαῖα ῥέεθρα ἐκ τῆς λίμνης ἐξήγαγε. καὶ
                  οὕτω τὸ ὀρυχθὲν ἕλος γενόμενον ἐς δέον ἐδόκεε γεγονέναι καὶ τοῖσι πολιήτῃσι γέφυρα
                  ἦν κατεσκευασμένη.</p>
            </div>
            <div
               n="187"
               type="chapter">
               <p>ἡ δ᾽ αὐτὴ αὕτη βασίλεια καὶ ἀπάτην τοιήνδε τινὰ ἐμηχανήσατο. ὑπὲρ τῶν μάλιστα
                  λεωφόρων πυλέων τοῦ ἄστεος τάφον ἑωυτῇ κατεσκευάσατο μετέωρον ἐπιπολῆς αὐτέων τῶν
                  πυλέων, ἐνεκόλαψε δὲ ἐς τὸν τάφον γράμματα λέγοντα τάδε·<q
                     n="88"
                     type="inscription">τῶν τις ἐμέο ὕστερον γινομένων βαβυλῶνος βασιλέων ἢν σπανίσῃ
                     χρημάτων, ἀνοίξας τὸν τάφον λαβέτω ὁκόσα βούλεται χρήματα· μὴ μέντοι γε μὴ
                     σπανίσας γε ἄλλως ἀνοίξῃ· οὐ γὰρ ἄμεινον.</q>οὗτος ὁ τάφος ἦν ἀκίνητος μέχρις
                  οὗ ἐς δαρεῖον περιῆλθε ἡ βασιληίη. δαρείῳ δὲ καὶ δεινὸν ἐδόκεε εἶναι τῇσι πύλῃσι
                  ταύτῃσι μηδὲν χρᾶσθαι καὶ χρημάτων κειμένων καὶ αὐτῶν τῶν γραμμάτων ἐπικαλεομένων,
                  μὴ οὐ λαβεῖν αὐτά· τῇσι δὲ πύλῃσι ταύτῃσι οὐδὲν ἐχρᾶτο τοῦδε εἵνεκα, ὅτι ὑπὲρ
                  κεφαλῆς οἱ ἐγίνετο ὁ νεκρὸς διεξελαύνοντι. ἀνοίξας δὲ τὸν τάφον εὗρε χρήματα μὲν
                  οὔ, τὸν δὲ νεκρὸν καὶ γράμματα λέγοντα τάδε·<q
                     n="89"
                     type="inscription">εἰ μὴ ἄπληστός τε ἔας χρημάτων καὶ αἰσχροκερδής, οὐκ ἂν
                     νεκρῶν θήκας ἄνοιγες.</q>αὕτη μέν νυν ἡ βασίλεια τοιαύτη τις λέγεται
                  γενέσθαι.</p>
            </div>
            <div
               n="188"
               type="chapter">
               <p>ὁ δὲ δὴ κῦρος ἐπὶ ταύτης τῆς γυναικὸς τὸν παῖδα ἐστρατεύετο, ἔχοντά τε τοῦ πατρὸς
                  τοῦ ἑωυτοῦ τοὔνομα λαβυνήτου καὶ τὴν ἀσσυρίων ἀρχήν. στρατεύεται δὲ δὴ βασιλεὺς ὁ
                  μέγας καὶ σιτίοισι εὖ ἐσκευασμένος ἐξ οἴκου καὶ προβάτοισι, καὶ δὴ καὶ ὕδωρ ἀπὸ
                  τοῦ χοάσπεω ποταμοῦ ἅμα ἄγεται τοῦ παρὰ σοῦσα ῥέοντος, τοῦ μούνου πίνει βασιλεὺς
                  καὶ ἄλλου οὐδενὸς ποταμοῦ. τούτου δὲ τοῦ χοάσπεω τοῦ ὕδατος ἀπεψημένου πολλαὶ
                  κάρτα ἅμαξαι τετράκυκλοι ἡμιόνεαι κομίζουσαι ἐν ἀγγείοισι ἀργυρέοισι ἕπονται ὅκῃ
                  ἂν ἐλαύνῃ ἑκάστοτε.</p>
            </div>
            <div
               n="189"
               type="chapter">
               <p>ἐπείτε δὲ ὁ κῦρος πορευόμενος ἐπὶ τὴν βαβυλῶνα ἐγίνετο ἐπὶ γύνδῃ ποταμῷ, τοῦ αἱ
                  μὲν πηγαὶ ἐν ματιηνοῖσι ὄρεσι, ῥέει δὲ διὰ δαρδανέων, ἐκδιδοῖ δὲ ἐς ἕτερον ποταμὸν
                  τίγρην, ὁ δὲ παρὰ ὦπιν πόλιν ῥέων ἐς τὴν ἐρυθρὴν θάλασσαν ἐκδιδοῖ, τοῦτον δὴ τὸν
                  γύνδην ποταμὸν ὡς διαβαίνειν ἐπειρᾶτο ὁ κῦρος ἐόντα νηυσιπέρητον, ἐνθαῦτά οἱ τῶν
                  τις ἱρῶν ἵππων τῶν λευκῶν ὑπὸ ὕβριος ἐσβὰς ἐς τὸν ποταμὸν διαβαίνειν ἐπειρᾶτο, ὁ
                  δέ μιν συμψήσας ὑποβρύχιον οἰχώκεε φέρων. κάρτα τε δὴ ἐχαλέπαινε τῷ ποταμῷ ὁ κῦρος
                  τοῦτο ὑβρίσαντι καί οἱ ἐπηπείλησε οὕτω δή μιν ἀσθενέα ποιήσειν ὥστε τοῦ λοιποῦ καὶ
                  γυναῖκάς μιν εὐπετέως τὸ γόνυ οὐ βρεχούσας διαβήσεσθαι. μετὰ δὲ τὴν ἀπειλὴν μετεὶς
                  τὴν ἐπὶ βαβυλῶνα στράτευσιν διαίρεε τὴν στρατιὴν δίχα, διελὼν δὲ κατέτεινε
                  σχοινοτενέας ὑποδέξας διώρυχας ὀγδώκοντα καὶ ἑκατὸν παρ᾽ ἑκάτερον τὸ χεῖλος τοῦ
                  γύνδεω τετραμμένας πάντα τρόπον, διατάξας δὲ τὸν στρατὸν ὀρύσσειν ἐκέλευε. οἷα δὲ
                  ὁμίλου πολλοῦ ἐργαζομένου ἤνετο μὲν τὸ ἔργον, ὅμως μέντοι τὴν θερείην πᾶσαν αὐτοῦ
                  ταύτῃ διέτριψαν ἐργαζόμενοι.</p>
            </div>
            <div
               n="190"
               type="chapter">
               <p>ὡς δὲ τὸν γύνδην ποταμὸν ἐτείσατο κῦρος ἐς τριηκοσίας καὶ ἑξήκοντα διώρυχάς μιν
                  διαλαβών, καὶ τὸ δεύτερον ἔαρ ὑπέλαμπε, οὕτω δὴ ἤλαυνε ἐπὶ τὴν βαβυλῶνα. οἱ δὲ
                  βαβυλώνιοι ἐκστρατευσάμενοι ἔμενον αὐτόν. ἐπεὶ δὲ ἐγένετο ἐλαύνων ἀγχοῦ τῆς
                  πόλιος, συνέβαλόν τε οἱ βαβυλώνιοι καὶ ἑσσωθέντες τῇ μάχῃ κατειλήθησαν ἐς τὸ ἄστυ.
                  οἷα δὲ ἐξεπιστάμενοι ἔτι πρότερον τὸν κῦρον οὐκ ἀτρεμίζοντα, ἀλλ᾽ ὁρῶντες αὐτὸν
                  παντὶ ἔθνεϊ ὁμοίως ἐπιχειρέοντα, προεσάξαντο σιτία ἐτέων κάρτα πολλῶν. ἐνθαῦτα
                  οὗτοι μὲν λόγον εἶχον τῆς πολιορκίης οὐδένα, κῦρος δὲ ἀπορίῃσι ἐνείχετο ἅτε χρόνου
                  τε ἐγγινομένου συχνοῦ ἀνωτέρω τε οὐδὲν τῶν πρηγμάτων προκοπτομένων.</p>
            </div>
            <div
               n="191"
               type="chapter">
               <p>εἴτε δὴ ὦν ἄλλος οἱ ἀπορέοντι ὑπεθήκατο, εἴτε καὶ αὐτὸς ἔμαθε τὸ ποιητέον οἱ ἦν,
                  ἐποίεε δὴ τοιόνδε· τάξας τὴν στρατιὴν ἅπασαν ἐξ ἐμβολῆς τοῦ ποταμοῦ, τῇ ἐς τὴν
                  πόλιν ἐσβάλλει, καὶ ὄπισθε αὖτις τῆς πόλιος τάξας ἑτέρους, τῇ ἐξιεῖ ἐκ τῆς πόλιος
                  ὁ ποταμός, προεῖπε τῷ στρατῷ, ὅταν διαβατὸν τὸ ῥέεθρον ἴδωνται γενόμενον, ἐσιέναι
                  ταύτῃ ἐς τὴν πόλιν. οὕτω τε δὴ τάξας καὶ κατὰ ταῦτα παραινέσας ἀπήλαυνε αὐτὸς σὺν
                  τῷ ἀχρηίῳ τοῦ στρατοῦ. ἀπικόμενος δὲ ἐπὶ τὴν λίμνην, τά περ ἡ τῶν βαβυλωνίων
                  βασίλεια ἐποίησε κατά τε τὸν ποταμὸν καὶ κατὰ τὴν λίμνην, ἐποίεε καὶ ὁ κῦρος ἕτερα
                  τοιαῦτα· τὸν γὰρ ποταμὸν διώρυχι ἐσαγαγὼν ἐς τὴν λίμνην ἐοῦσαν ἕλος, τὸ ἀρχαῖον
                  ῥέεθρον διαβατὸν εἶναι ἐποίησε ὑπονοστήσαντος τοῦ ποταμοῦ. γενομένου δὲ τούτου
                  τοιούτου οἱ πέρσαι οἵ περ ἐτετάχατο ἐπ᾽ αὐτῷ τούτῳ κατὰ τὸ ῥέεθρον τοῦ εὐφρήτεω
                  ποταμοῦ ὑπονενοστηκότος ἀνδρὶ ὡς ἐς μέσον μηρὸν μάλιστά κῃ, κατὰ τοῦτο ἐσήισαν ἐς
                  τὴν βαβυλῶνα. εἰ μέν νυν προεπύθοντο ἢ ἔμαθον οἱ βαβυλώνιοι τὸ ἐκ τοῦ κύρου
                  ποιεύμενον, οἱ δ᾽ ἂν περιιδόντες τοὺς πέρσας ἐσελθεῖν ἐς τὴν πόλιν διέφθειραν ἂν
                  κάκιστα· κατακληίσαντες γὰρ ἂν πάσας τὰς ἐς τὸν ποταμὸν πυλίδας ἐχούσας καὶ αὐτοὶ
                  ἐπὶ τὰς αἱμασιὰς ἀναβάντες τὰς παρὰ τὰ χείλεα τοῦ ποταμοῦ ἐληλαμένας, ἔλαβον ἄν
                  σφεας ὡς ἐν κύρτῃ. νῦν δὲ ἐξ ἀπροσδοκήτου σφι παρέστησαν οἱ πέρσαι. ὑπὸ δὲ
                  μεγάθεος τῆς πόλιος, ὡς λέγεται ὑπὸ τῶν ταύτῃ οἰκημένων, τῶν περὶ τὰ ἔσχατα τῆς
                  πόλιος ἡλωκότων τοὺς τὸ μέσον οἰκέοντας τῶν βαβυλωνίων οὐ μανθάνειν ἡλωκότας, ἀλλά
                  τυχεῖν γάρ σφι ἐοῦσαν ὁρτήν χορεύειν τε τοῦτον τὸν χρόνον καὶ ἐν εὐπαθείῃσι εἶναι,
                  ἐς ὃ δὴ καὶ τὸ κάρτα ἐπύθοντο. καὶ βαβυλὼν μὲν οὕτω τότε πρῶτον ἀραίρητο.</p>
            </div>
            <div
               n="192"
               type="chapter">
               <p><seg
                     n="1">τὴν δὲ δύναμιν τῶν βαβυλωνίων πολλοῖσι μὲν καὶ ἄλλοισι δηλώσω ὅση τις
                     ἐστί, ἐν δὲ δὴ καὶ τῷδε. βασιλέϊ τῷ μεγάλῳ ἐς τροφὴν αὐτοῦ τε καὶ τῆς στρατιῆς
                     διαραίρηται, πάρεξ τοῦ φόρου, γῆ πᾶσα ὅσης ἄρχει. δυώδεκα ὦν μηνῶν ἐόντων ἐς
                     τὸν ἐνιαυτόν, τοὺς τέσσερας μῆνας τρέφει μιν ἡ βαβυλωνίη χώρη, τοὺς δὲ ὀκτὼ τῶν
                     μηνῶν ἡ λοιπὴ πᾶσα ἀσίη.</seg><seg
                     n="2">οὕτω τριτημορίη ἡ ἀσσυρίη χώρη τῇ δυνάμι τῆς ὅλης ἀσίης. καὶ<gloss>ἡ ἀρχὴ
                        τῆς χώρης</gloss>ταύτης, τὴν οἱ πέρσαι<term
                        xml:lang="pers">σατραπηίην</term>καλέουσι, ἐστὶ ἁπασέων τῶν ἀρχέων πολλόν τι
                     κρατίστη, ὅκου τριτανταίχμῃ τῷ ἀρταβάζου ἐκ βασιλέος ἔχοντι τὸν νομὸν τοῦτον
                     ἀργυρίου μὲν προσήιε ἑκάστης ἡμέρης<foreign
                        xml:lang="pers">ἀρτάβη</foreign>μεστή</seg><seg
                     n="3">ἡ δὲ<term
                        xml:lang="pers">ἀρτάβη</term><gloss>μέτρον ἐὸν περσικὸν χωρέει μεδίμνου
                        ἀττικοῦ πλέον χοίνιξι τρισὶ ἀττικῇσι</gloss>. ἵπποι δέ οἱ αὐτοῦ ἦσαν ἰδίῃ,
                     πάρεξ τῶν πολεμιστηρίων, οἱ μὲν ἀναβαίνοντες τὰς θηλέας ὀκτακόσιοι, αἱ δὲ
                     βαινόμεναι ἑξακισχίλιαι καὶ μύριαι· ἀνέβαινε γὰρ ἕκαστος τῶν ἐρσένων τούτων
                     εἴκοσι ἵππους.</seg><seg
                     n="4">κυνῶν δὲ ἰνδικῶν τοσοῦτο δή τι πλῆθος ἐτρέφετο ὥστε τέσσερες τῶν ἐν τῷ
                     πεδίῳ κῶμαι μεγάλαι, τῶν ἄλλων ἐοῦσαι ἀτελέες, τοῖσι κυσὶ προσετετάχατο σιτία
                     παρέχειν. τοιαῦτα μὲν τῷ ἄρχοντι τῆς βαβυλῶνος ὑπῆρχε ἐόντα.</seg></p>
            </div>
            <div
               n="193"
               type="chapter">
               <p>ἡ δὲ γῆ τῶν ἀσσυρίων ὕεται μὲν ὀλίγῳ, καὶ τὸ ἐκτρέφον τὴν ῥίζαν τοῦ σίτου ἐστὶ
                  τοῦτο· ἀρδόμενον μέντοι ἐκ τοῦ ποταμοῦ ἁδρύνεταί τε τὸ λήιον καὶ παραγίνεται ὁ
                  σῖτος, οὐ κατά περ ἐν αἰγύπτῳ αὐτοῦ τοῦ ποταμοῦ ἀναβαίνοντος ἐς τὰς ἀρούρας, ἀλλὰ
                  χερσί τε καὶ κηλωνηίοισι ἀρδόμενος. ἡ γὰρ βαβυλωνίη χώρη πᾶσα, κατά περ ἡ
                  αἰγυπτίη, κατατέτμηται ἐς διώρυχας· καὶ ἡ μεγίστη τῶν διωρύχων ἐστὶ νηυσιπέρητος,
                  πρὸς ἥλιον τετραμμένη τὸν χειμερινόν, ἐσέχει δὲ ἐς ἄλλον ποταμὸν ἐκ τοῦ εὐφρήτεω,
                  ἐς τὸν τίγρην, παρ᾽ ὃν νίνος πόλις οἴκητο. ἔστι δὲ χωρέων αὕτη πασέων μακρῷ ἀρίστη
                  τῶν ἡμεῖς ἴδμεν δήμητρος καρπὸν ἐκφέρειν ...· τὰ γὰρ δὴ ἄλλα δένδρεα οὐδὲ πειρᾶται
                  ἀρχὴν φέρειν, οὔτε συκέην οὔτε ἄμπελον οὔτε ἐλαίην. τὸν δὲ τῆς δήμητρος καρπὸν ὧδε
                  ἀγαθὴ ἐκφέρειν ἐστὶ ὥστε ἐπὶ διηκόσια μὲν τὸ παράπαν ἀποδιδοῖ, ἐπεὰν δὲ ἄριστα
                  αὐτὴ ἑωυτῆς ἐνείκῃ, ἐπὶ τριηκόσια ἐκφέρει. τὰ δὲ φύλλα αὐτόθι τῶν τε πυρῶν καὶ τῶν
                  κριθέων τὸ πλάτος γίνεται τεσσέρων εὐπετέως δακτύλων· ἐκ δὲ κέγχρου καὶ σησάμου
                  ὅσον τι δένδρον μέγαθος γίνεται, ἐξεπιστάμενος μνήμην οὐ ποιήσομαι, εὖ εἰδὼς ὅτι
                  τοῖσι μὴ ἀπιγμένοισι ἐς τὴν βαβυλωνίην χώρην καὶ τὰ εἰρημένα περὶ τὰ καρπῶν
                  ἐχόμενα ἐς ἀπιστίην πολλὴν ἀπῖκται. χρέωνται δὲ οὐδὲν ἐλαίῳ, ἄλειφαρ ἐκ τῶν
                  σησάμων ποιεῦντες. εἰσὶ δέ σφι φοίνικες πεφυκότες ἀνὰ πᾶν τὸ πεδίον, οἱ πλέονες
                  αὐτῶν καρποφόροι, ἐκ τῶν καὶ σιτία καὶ οἶνον καὶ μέλι ποιεῦνται· τοὺς συκέων
                  τρόπον θεραπεύουσι τά τε ἄλλα καὶ φοινίκων τοὺς ἔρσενας ἕλληνες καλέουσι, τούτων
                  τὸν καρπὸν περιδέουσι τῇσι βαλανηφόροισι τῶν φοινίκων, ἵνα πεπαίνῃ τέ σφι ὁ ψὴν
                  τὴν βάλανον ἐσδύνων καὶ μὴ ἀπορρέῃ ὁ καρπὸς τοῦ φοίνικος· ψῆνας γὰρ δὴ φέρουσι ἐν
                  τῷ καρπῷ οἱ ἔρσενες, κατά περ δὴ οἱ ὄλονθοι.</p>
            </div>
            <div
               n="194"
               type="chapter">
               <p>τὸ δὲ ἁπάντων θῶμα μέγιστόν μοί ἐστι τῶν ταύτῃ μετά γε αὐτὴν τὴν πόλιν, ἔρχομαι
                  φράσων. τὰ πλοῖα αὐτοῖσί ἐστι τὰ κατὰ τὸν ποταμὸν πορευόμενα ἐς τὴν βαβυλῶνα,
                  ἐόντα κυκλοτερέα, πάντα σκύτινα. ἐπεὰν γὰρ ἐν τοῖσι ἀρμενίοισι τοῖσι κατύπερθε
                  ἀσσυρίων οἰκημένοισι νομέας ἰτέης ταμόμενοι ποιήσωνται, περιτείνουσι τούτοισι
                  διφθέρας στεγαστρίδας ἔξωθεν ἐδάφεος τρόπον, οὔτε πρύμνην ἀποκρίνοντες οὔτε πρῴρην
                  συνάγοντες, ἀλλ᾽ ἀσπίδος τρόπον κυκλοτερέα ποιήσαντες καὶ καλάμης πλήσαντες πᾶν τὸ
                  πλοῖον τοῦτο ἀπιεῖσι κατὰ τὸν ποταμὸν φέρεσθαι, φορτίων πλήσαντες. μάλιστα δὲ
                  βίκους φοινικηίου κατάγουσι οἴνου πλέους. ἰθύνεται δὲ ὑπό τε δύο πλήκτρων καὶ δύο
                  ἀνδρῶν ὀρθῶν ἑστεώτων, καὶ ὁ μὲν ἔσω ἕλκει τὸ πλῆκτρον, ὁ δὲ ἔξω ὠθέει. ποιέεται
                  δὲ καὶ κάρτα μεγάλα ταῦτα τὰ πλοῖα καὶ ἐλάσσω· τὰ δὲ μέγιστα αὐτῶν καὶ
                  πεντακισχιλίων ταλάντων γόμον ἔχει. ἐν ἑκάστῳ δὲ πλοίῳ ὄνος ζωὸς ἔνεστι, ἐν δὲ
                  τοῖσι μέζοσι πλέονες. ἐπεὰν ὦν ἀπίκωνται πλέοντες ἐς τὴν βαβυλῶνα καὶ διαθέωνται
                  τὸν φόρτον, νομέας μὲν τοῦ πλοίου καὶ τὴν καλάμην πᾶσαν ἀπ᾽ ὦν ἐκήρυξαν, τὰς δὲ
                  διφθέρας ἐπισάξαντες ἐπὶ τοὺς ὄνους ἀπελαύνουσι ἐς τοὺς ἀρμενίους. ἀνὰ τὸν ποταμὸν
                  γὰρ δὴ οὐκ οἷά τέ ἐστι πλέειν οὐδενὶ τρόπῳ ὑπὸ τάχεος τοῦ ποταμοῦ· διὰ γὰρ ταῦτα
                  καὶ οὐκ ἐκ ξύλων ποιεῦνται τὰ πλοῖα ἀλλ᾽ ἐκ διφθερέων. ἐπεὰν δὲ τοὺς ὄνους
                  ἐλαύνοντες ἀπίκωνται ὀπίσω ἐς τοὺς ἀρμενίους, ἄλλα τρόπῳ τῷ αὐτῷ ποιεῦνται
                  πλοῖα.</p>
            </div>
            <div
               n="195"
               type="chapter">
               <p><seg
                     n="1">τὰ μὲν δὴ πλοῖα αὐτοῖσί ἐστι τοιαῦτα. ἐσθῆτι δὲ τοιῇδε χρέωνται· κιθῶνι
                     ποδηνεκέϊ λινέῳ, καὶ ἐπὶ τοῦτον ἄλλον εἰρίνεον κιθῶνα ἐπενδύνει καὶ χλανίδιον
                     λευκὸν περιβαλλόμενος, ὑποδήματα ἔχων ἐπιχώρια, παραπλήσια τῇσι βοιωτίῃσι
                     ἐμβάσι. κομῶντες δὲ τὰς κεφαλὰς μίτρῃσι ἀναδέονται, μεμυρισμένοι πᾶν τὸ σῶμα.
                     σφρηγῖδα δὲ ἕκαστος ἔχει καὶ σκῆπτρον χειροποίητον·</seg><seg
                     n="2">ἐπ᾽ ἑκάστῳ δὲ σκήπτρῳ ἔπεστι πεποιημένον ἢ μῆλον ἢ ῥόδον ἢ κρίνον ἢ
                     αἰετὸς ἢ ἄλλο τι· ἄνευ γὰρ ἐπισήμου οὔ σφι νόμος ἐστὶ ἔχειν σκῆπτρον. αὕτη μὲν
                     δή σφι ἄρτησις περὶ τὸ σῶμά ἐστι.</seg></p>
            </div>
            <div
               n="196"
               type="chapter">
               <p>νόμοι δὲ αὐτοῖσι οἵδε κατεστᾶσι. ὁ μὲν σοφώτατος ὅδε κατὰ γνώμην τὴν ἡμετέρην, τῷ
                  καὶ ἰλλυριῶν ἐνετοὺς πυνθάνομαι χρᾶσθαι. κατὰ κώμας ἑκάστας ἅπαξ τοῦ ἔτεος ἑκάστου
                  ἐποιέετο τάδε. ὅσαι αἰεὶ παρθένοι γινοίατο γάμων ὡραῖαι, ταύτας ὅκως συναγάγοιεν
                  πάσας, ἐς ἓν χωρίον ἐσάγεσκον ἁλέας, πέριξ δὲ αὐτὰς ἵστατο ὅμιλος ἀνδρῶν. ἀνιστὰς
                  δὲ κατὰ μίαν ἑκάστην κῆρυξ πωλέεσκε, πρῶτα μὲν τὴν εὐειδεστάτην ἐκ πασέων, μετὰ
                  δέ, ὅκως αὕτη εὑροῦσα πολλὸν χρυσίον πρηθείη, ἄλλην ἀνεκήρυσσε ἣ μετ᾽ ἐκείνην ἔσκε
                  εὐειδεστάτη. ἐπωλέοντο δὲ ἐπὶ συνοικήσι. ὅσοι μὲν δὴ ἔσκον εὐδαίμονες τῶν
                  βαβυλωνίων ἐπίγαμοι, ὑπερβάλλοντες ἀλλήλους ἐξωνέοντο τὰς καλλιστευούσας· ὅσοι δὲ
                  τοῦ δήμου ἔσκον ἐπίγαμοι, οὗτοι δὲ εἴδεος μὲν οὐδὲν ἐδέοντο χρηστοῦ, οἱ δ᾽ αὖ
                  χρήματά τε καὶ αἰσχίονας παρθένους ἐλάμβανον. ὡς γὰρ δὴ διεξέλθοι ὁ κῆρυξ πωλέων
                  τὰς εὐειδεστάτας τῶν παρθένων, ἀνίστη ἂν τὴν ἀμορφεστάτην ἢ εἴ τις αὐτέων ἔμπηρος
                  ἦν, καὶ ταύτην ἀνεκήρυσσε, ὅστις θέλοι ἐλάχιστον χρυσίον λαβὼν συνοικέειν αὐτῇ, ἐς
                  ὃ τῷ τὸ ἐλάχιστον ὑπισταμένῳ προσέκειτο. τὸ δὴ ὦν χρυσίον ἐγίνετο ἀπὸ τῶν εὐειδέων
                  παρθένων, καὶ οὕτως αἱ εὔμορφοι τὰς ἀμόρφους καὶ ἐμπήρους ἐξεδίδοσαν. ἐκδοῦναι δὲ
                  τὴν ἑωυτοῦ θυγατέρα ὅτεῳ βούλοιτο ἕκαστος οὐκ ἐξῆν οὐδὲ ἄνευ ἐγγυητέω ἀπαγαγέσθαι
                  τὴν παρθένον πριάμενον, ἀλλ᾽ ἐγγυητὰς χρῆν καταστήσαντα ἦ μὲν συνοικήσειν αὐτῇ,
                  οὕτω ἀγαγέσθαι· εἰ δὲ μὴ συμφεροίατο, ἀποφέρειν τὸ χρυσίον ἔκειτο νόμος. ἐξῆν δὲ
                  καὶ ἐξ ἄλλης ἐλθόντα κώμης τὸν βουλόμενον ὠνέεσθαι. ὁ μέν νυν κάλλιστος νόμος
                  οὗτός σφι ἦν, οὐ μέντοι νῦν γε διατελέει ἐών, ἄλλο δέ τι ἐξευρήκασι νεωστὶ
                  γενέσθαι ἵνα μὴ ἀδικοῖεν αὐτὰς μηδ᾽ ἐς ἑτέραν πόλιν ἄγωνται · ἐπείτε γὰρ ἁλόντες
                  ἐκακώθησαν καὶ οἰκοφθορήθησαν, πᾶς τις τοῦ δήμου βίου σπανίζων καταπορνεύει τὰ
                  θήλεα τέκνα.</p>
            </div>
            <div
               n="197"
               type="chapter">
               <p>δεύτερος δὲ σοφίῃ ὅδε ἄλλος σφι νόμος κατέστηκε· τοὺς κάμνοντας ἐς τὴν ἀγορὴν
                  ἐκφορέουσι· οὐ γὰρ δὴ χρέωνται ἰητροῖσι. προσιόντες ὦν πρὸς τὸν κάμνοντα
                  συμβουλεύουσι περὶ τῆς νούσου, εἴ τις καὶ αὐτὸς τοιοῦτο ἔπαθε ὁκοῖον ἂν ἔχῃ ὁ
                  κάμνων ἢ ἄλλον εἶδε παθόντα· ταῦτα προσιόντες συμβουλεύουσι καὶ παραινέουσι ἅσσα
                  αὐτὸς ποιήσας ἐξέφυγε ὁμοίην νοῦσον ἢ ἄλλον εἶδε ἐκφυγόντα. σιγῇ δὲ παρεξελθεῖν
                  τὸν κάμνοντα οὔ σφι ἔξεστι, πρὶν ἂν ἐπείρηται ἥντινα νοῦσον ἔχει.</p>
            </div>
            <div
               n="198"
               type="chapter">
               <p>ταφαὶ δέ σφι ἐν μέλιτι, θρῆνοι δὲ παραπλήσιοι τοῖσι ἐν αἰγύπτῳ. ὁσάκις δ᾽ ἂν μιχθῇ
                  γυναικὶ τῇ ἑωυτοῦ ἀνὴρ βαβυλώνιος, περὶ θυμίημα καταγιζόμενον ἵζει, ἑτέρωθι δὲ ἡ
                  γυνὴ τὠυτὸ τοῦτο ποιέει. ὄρθρου δὲ γενομένου λοῦνται καὶ ἀμφότεροι· ἄγγεος γὰρ
                  οὐδενὸς ἅψονται πρὶν ἂν λούσωνται. ταὐτὰ δὲ ταῦτα καὶ ἀράβιοι ποιεῦσι.</p>
            </div>
            <div
               n="199"
               type="chapter">
               <p>ὁ δὲ δὴ αἴσχιστος τῶν νόμων ἐστὶ τοῖσι βαβυλωνίοισι ὅδε· δεῖ πᾶσαν γυναῖκα
                  ἐπιχωρίην ἱζομένην ἐς ἱρὸν ἀφροδίτης ἅπαξ ἐν τῇ ζόῃ μιχθῆναι ἀνδρὶ ξείνῳ. πολλαὶ
                  δὲ καὶ οὐκ ἀξιούμεναι ἀναμίσγεσθαι τῇσι ἄλλῃσι, οἷα πλούτῳ ὑπερφρονέουσαι, ἐπὶ
                  ζευγέων ἐν καμάρῃσι ἐλάσασαι πρὸς τὸ ἱρὸν ἑστᾶσι, θεραπηίη δέ σφι ὄπισθε ἕπεται
                  πολλή. αἱ δὲ πλέονες ποιεῦσι ὧδε· ἐν τεμένεϊ ἀφροδίτης κατέαται στέφανον περὶ τῇσι
                  κεφαλῇσι ἔχουσαι θώμιγγος πολλαὶ γυναῖκες· αἱ μὲν γὰρ προσέρχονται, αἱ δὲ
                  ἀπέρχονται. σχοινοτενέες δὲ διέξοδοι πάντα τρόπον ὁδῶν ἔχουσι διὰ τῶν γυναικῶν,
                  δι᾽ ὧν οἱ ξεῖνοι διεξιόντες ἐκλέγονται. ἔνθα ἐπεὰν ἵζηται γυνή, οὐ πρότερον
                  ἀπαλλάσσεται ἐς τὰ οἰκία ἤ τίς οἱ ξείνων ἀργύριον ἐμβαλὼν ἐς τὰ γούνατα μιχθῇ ἔσω
                  τοῦ ἱροῦ. ἐμβαλόντα δὲ δεῖ εἰπεῖν τοσόνδε·<q
                     n="90">ἐπικαλέω τοι τὴν θεὸν μύλιττα.</q>μύλιττα δὲ καλέουσι τὴν ἀφροδίτην
                  ἀσσύριοι. τὸ δὲ ἀργύριον μέγαθός ἐστι ὅσον ὦν· οὐ γὰρ μὴ ἀπώσηται· οὐ γάρ οἱ θέμις
                  ἐστί· γίνεται γὰρ ἱρὸν τοῦτο τὸ ἀργύριον· τῷ δὲ πρώτῳ ἐμβαλόντι ἕπεται οὐδὲ
                  ἀποδοκιμᾷ οὐδένα. ἐπεὰν δὲ μιχθῇ, ἀποσιωσαμένη τῇ θεῷ ἀπαλλάσσεται ἐς τὰ οἰκία,
                  καὶ τὠπὸ τούτου οὐκ οὕτω μέγα τί οἱ δώσεις ᾧ μιν λάμψεαι. ὅσαι μέν νυν εἴδεός τε
                  ἐπαμμέναι εἰσὶ καὶ μεγάθεος, ταχὺ ἀπαλλάσσονται, ὅσαι δὲ ἄμορφοι αὐτέων εἰσί,
                  χρόνον πολλὸν προσμένουσι οὐ δυνάμεναι τὸν νόμον ἐκπλῆσαι· καὶ γὰρ τριέτεα καὶ
                  τετραέτεα μετεξέτεραι χρόνον μένουσι. ἐνιαχῇ δὲ καὶ τῆς κύπρου ἐστὶ παραπλήσιος
                  τούτῳ νόμος.</p>
            </div>
            <div
               n="200"
               type="chapter">
               <p>νόμοι μὲν δὴ τοῖσι βαβυλωνίοισι οὗτοι κατεστᾶσι. εἰσὶ δὲ αὐτῶν πατριαὶ τρεῖς αἳ
                  οὐδὲν ἄλλο σιτέονται εἰ μὴ ἰχθῦς μοῦνον, τοὺς ἐπείτε ἂν θηρεύσαντες αὐήνωσι πρὸς
                  ἥλιον, ποιεῦσι τάδε· ἐσβάλλουσι ἐς ὅλμον καὶ λεήναντες ὑπέροισι σῶσι διὰ σινδόνος·
                  καὶ ὃς μὲν ἂν βούληται αὐτῶν ἅτε μᾶζαν μαξάμενος ἔδει, ὁ δὲ ἄρτου τρόπον
                  ὀπτήσας.</p>
            </div>
            <div
               n="201"
               type="chapter">
               <p>ὡς δὲ τῷ κύρῳ καὶ τοῦτο τὸ ἔθνος κατέργαστο, ἐπεθύμησε μασσαγέτας ὑπ᾽ ἑωυτῷ
                  ποιήσασθαι. τὸ δὲ ἔθνος τοῦτο καὶ μέγα λέγεται εἶναι καὶ ἄλκιμον, οἰκημένον δὲ
                  πρὸς ἠῶ τε καὶ ἡλίου ἀνατολάς, πέρην τοῦ<placeName>ἀράξεω</placeName>ποταμοῦ,
                  ἀντίον δὲ ἰσσηδόνων ἀνδρῶν. εἰσὶ δὲ οἵτινες καὶ σκυθικὸν λέγουσι τοῦτο τὸ ἔθνος
                  εἶναι.</p>
            </div>
            <div
               n="202"
               type="chapter">
               <p>ὁ δὲ ἀράξης λέγεται καὶ μέζων καὶ ἐλάσσων εἶναι τοῦ ἴστρου. νήσους δὲ ἐν αὐτῷ
                  λέσβῳ μεγάθεα παραπλησίας συχνάς φασι εἶναι, ἐν δὲ αὐτῇσι ἀνθρώπους οἳ σιτέονται
                  μὲν ῥίζας τὸ θέρος ὀρύσσοντες παντοίας, καρποὺς δὲ ἀπὸ δενδρέων ἐξευρημένους σφι
                  ἐς φορβὴν κατατίθεσθαι ὡραίους καὶ τούτους σιτέεσθαι τὴν χειμερινήν· ἄλλα δέ σφι
                  ἐξευρῆσθαι δένδρεα καρποὺς τοιούσδε τινὰς φέροντα, τοὺς ἐπείτε ἂν ἐς τὠυτὸ
                  συνέλθωσι κατὰ ἴλας καὶ πῦρ ἀνακαύσωνται κύκλῳ περιιζομένους ἐπιβάλλειν ἐπὶ τὸ
                  πῦρ, ὀσφραινομένους δὲ καταγιζομένου τοῦ καρποῦ τοῦ ἐπιβαλλομένου μεθύσκεσθαι τῇ
                  ὀδμῇ κατά περ ἕλληνας τῷ οἴνῳ, πλέονος δὲ ἐπιβαλλομένου τοῦ καρποῦ μᾶλλον
                  μεθύσκεσθαι, ἐς ὃ ἐς ὄρχησίν τε ἀνίστασθαι καὶ ἐς ἀοιδὴν ἀπικνέεσθαι. τούτων μὲν
                  αὕτη λέγεται δίαιτα εἶναι. ὁ δὲ ἀράξης ποταμὸς ῥέει μὲν ἐκ ματιηνῶν, ὅθεν περ ὁ
                  γύνδης, τὸν ἐς τὰς διώρυχας τὰς ἑξήκοντά τε καὶ τριηκοσίας διέλαβε ὁ κῦρος,
                  στόμασι δὲ ἐξερεύγεται τεσσεράκοντα, τῶν τὰ πάντα πλὴν ἑνὸς ἐς ἕλεά τε καὶ τενάγεα
                  ἐκδιδοῖ, ἐν τοῖσι ἀνθρώπους κατοικῆσθαι λέγουσι ἰχθῦς ὠμοὺς σιτεομένους, ἐσθῆτι δὲ
                  νομίζοντας χρᾶσθαι φωκέων δέρμασι. τὸ δὲ ἓν τῶν στομάτων
                     τοῦ<placeName>ἀράξεω</placeName>ῥέει διὰ καθαροῦ ἐς τὴν κασπίην θάλασσαν.</p>
            </div>
            <div
               n="203"
               type="chapter">
               <p>ἡ δὲ κασπίη θάλασσά ἐστι ἐπ᾽ ἑωυτῆς, οὐ συμμίσγουσα τῇ ἑτέρῃ θαλάσσῃ· τὴν μὲν γὰρ
                  ἕλληνες ναυτίλλονται πᾶσα καὶ ἡ ἔξω ἡρακλέων στηλέων θάλασσα ἡ ἀτλαντὶς καλεομένη
                  καὶ ἡ ἐρυθρὴ μία ἐοῦσα τυγχάνει. ἡ δὲ κασπίη ἐστὶ ἑτέρη ἐπ᾽ ἑωυτῆς, ἐοῦσα μῆκος
                  μὲν πλόου εἰρεσίῃ χρεωμένῳ πεντεκαίδεκα ἡμερέων, εὖρος δέ, τῇ εὐρυτάτη ἐστὶ αὐτὴ
                  ἑωυτῆς, ὀκτὼ ἡμερέων. καὶ τὰ μὲν πρὸς τὴν ἑσπέρην φέροντα τῆς θαλάσσης ταύτης ὁ
                  καύκασις παρατείνει, ἐὸν ὀρέων καὶ πλήθεϊ μέγιστον καὶ μεγάθεϊ ὑψηλότατον. ἔθνεα
                  δὲ ἀνθρώπων πολλὰ καὶ παντοῖα ἐν ἑωυτῷ ἔχει ὁ καύκασις, τὰ πολλὰ πάντα ἀπ᾽ ὕλης
                  ἀγρίης ζώοντα. ἐν τοῖσι καὶ δένδρεα φύλλα τοιῆσδε ἰδέης παρεχόμενα εἶναι λέγεται,
                  τὰ τρίβοντάς τε καὶ παραμίσγοντας ὕδωρ ζῷα ἑωυτοῖσι ἐς τὴν ἐσθῆτα ἐγγράφειν· τὰ δὲ
                  ζῷα οὐκ ἐκπλύνεσθαι, ἀλλὰ συγκαταγηράσκειν τῷ ἄλλῳ εἰρίῳ κατά περ ἐνυφανθέντα
                  ἀρχήν. μίξιν δὲ τούτων τῶν ἀνθρώπων εἶναι ἐμφανέα κατά περ τοῖσι προβάτοισι.</p>
            </div>
            <div
               n="204"
               type="chapter">
               <p>τὰ μὲν δὴ πρὸς ἑσπέρην τῆς θαλάσσης ταύτης τῆς κασπίης καλεομένης ὁ καύκασις
                  ἀπέργει, τὰ δὲ πρὸς ἠῶ τε καὶ ἥλιον ἀνατέλλοντα πεδίον ἐκδέκεται πλῆθος ἄπειρον ἐς
                  ἄποψιν. τοῦ ὦν δὴ πεδίου τούτου τοῦ μεγάλου οὐκ ἐλαχίστην μοῖραν μετέχουσι οἱ
                  μασσαγέται, ἐπ᾽ οὓς ὁ κῦρος ἔσχε προθυμίην στρατεύσασθαι. πολλά τε γάρ μιν καὶ
                  μεγάλα τὰ ἐπαείροντα καὶ ἐποτρύνοντα ἦν, πρῶτον μὲν ἡ γένεσις, τὸ δοκέειν πλέον τι
                  εἶναι ἀνθρώπου, δεύτερα δὲ ἡ εὐτυχίη ἡ κατὰ τοὺς πολέμους γινομένη· ὅκῃ γὰρ
                  ἰθύσειε στρατεύεσθαι κῦρος, ἀμήχανον ἦν ἐκεῖνο τὸ ἔθνος διαφυγεῖν.</p>
            </div>
            <div
               n="205"
               type="chapter">
               <p>ἦν δέ, τοῦ ἀνδρὸς ἀποθανόντος, γυνὴ τῶν μασσαγετέων βασίλεια· τόμυρίς οἱ ἦν
                  οὔνομα. ταύτην πέμπων ὁ κῦρος ἐμνᾶτο, τῷ λόγῳ θέλων γυναῖκά μιν ἔχειν. ἡ δὲ
                  τόμυρις, συνιεῖσα οὐκ αὐτήν μιν μνώμενον ἀλλὰ τὴν μασσαγετέων βασιληίην, ἀπείπατο
                  τὴν πρόσοδον. κῦρος δὲ μετὰ τοῦτο, ὥς οἱ δόλῳ οὐ προεχώρεε, ἐλάσας ἐπὶ τὸν ἀράξην
                  ἐποιέετο ἐκ τοῦ ἐμφανέος ἐπὶ τοὺς μασσαγέτας στρατηίην, γεφύρας τε ζευγνὺς ἐπὶ τοῦ
                  ποταμοῦ διάβασιν τῷ στρατῷ καὶ πύργους ἐπὶ πλοίων τῶν διαπορθμευόντων τὸν ποταμὸν
                  οἰκοδομεόμενος.</p>
            </div>
            <div
               n="206"
               type="chapter">
               <p>ἔχοντι δέ οἱ τοῦτον τὸν πόνον πέμψασα ἡ τόμυρις κήρυκα ἔλεγε τάδε·<q
                     n="91"
                     who="#Tomyris">ὦ βασιλεῦ μήδων, παῦσαι σπεύδων τὰ σπεύδεις· οὐ γὰρ ἂν εἰδείης
                     εἴ τοι ἐς καιρὸν ἔσται ταῦτα τελεόμενα· παυσάμενος δὲ βασίλευε τῶν σεωυτοῦ καὶ
                     ἡμέας ἀνέχεο ὁρέων ἄρχοντας τῶν περ ἄρχομεν. οὐκ ὦν ἐθελήσεις ὑποθήκῃσι τῃσίδε
                     χρᾶσθαι, ἀλλὰ πάντως μᾶλλον ἢ δι᾽ ἡσυχίης εἶναι· σὺ δὲ εἰ μεγάλως προθυμέαι
                     μασσαγετέων πειρηθῆναι, φέρε, μόχθον μὲν τὸν ἔχεις ζευγνὺς τὸν ποταμὸν ἄφες, σὺ
                     δὲ ἡμέων ἀναχωρησάντων ἀπὸ τοῦ ποταμοῦ τριῶν ἡμερέων ὁδὸν διάβαινε ἐς τὴν
                     ἡμετέρην. εἰ δ᾽ ἡμέας βούλεαι ἐσδέξασθαι μᾶλλον ἐς τὴν ὑμετέρην, σὺ τὠυτὸ τοῦτο
                     ποίεε.</q>ταῦτα δὲ ἀκούσας ὁ κῦρος συνεκάλεσε περσέων τοὺς πρώτους, συναγείρας
                  δὲ τούτους ἐς μέσον σφι προετίθεε τὸ πρῆγμα, συμβουλευόμενος ὁκότερα ποιῇ. τῶν δὲ
                  κατὰ τὠυτὸ αἱ γνῶμαι συνεξέπιπτον κελευόντων ἐσδέκεσθαι τόμυρίν τε καὶ τὸν στρατὸν
                  αὐτῆς ἐς τὴν χώρην.</p>
            </div>
            <div
               n="207"
               type="chapter">
               <p>παρεὼν δὲ καὶ μεμφόμενος τὴν γνώμην ταύτην κροῖσος ὁ λυδὸς ἀπεδείκνυτο ἐναντίην τῇ
                  προκειμένῃ γνώμῃ, λέγων τάδε·<q
                     n="92"
                     who="#Croesus">ὦ βασιλεῦ, εἶπον μὲν καὶ πρότερόν τοι ὅτι, ἐπεί με ζεὺς ἔδωκέ
                     τοι, τὸ ἂν ὁρέω σφάλμα ἐὸν οἴκῳ τῷ σῷ, κατὰ δύναμιν ἀποτρέψειν. τὰ δέ μοι
                     παθήματα ἐόντα ἀχάριτα μαθήματα γέγονε. εἰ μὲν ἀθάνατος δοκέεις εἶναι καὶ
                     στρατιῆς τοιαύτης ἄρχειν, οὐδὲν ἂν εἴη πρῆγμα γνώμας ἐμὲ σοὶ ἀποφαίνεσθαι· εἰ
                     δ᾽ ἔγνωκας ὅτι ἄνθρωπος καὶ σὺ εἶς καὶ ἑτέρων τοιῶνδε ἄρχεις, ἐκεῖνο πρῶτον
                     μάθε ὡς κύκλος τῶν ἀνθρωπηίων ἐστὶ πρηγμάτων, περιφερόμενος δὲ οὐκ ἐᾷ αἰεὶ τοὺς
                     αὐτοὺς εὐτυχέειν. ἤδη ὦν ἐγὼ γνώμην ἔχω περὶ τοῦ προκειμένου πρήγματος τὰ
                     ἔμπαλιν ἢ οὗτοι. εἰ γὰρ ἐθελήσομεν ἐσδέξασθαι τοὺς πολεμίους ἐς τὴν χώρην, ὅδε
                     τοι ἐν αὐτῷ κίνδυνος ἔνι. ἑσσωθεὶς μὲν προσαπολλύεις πᾶσαν τὴν ἀρχήν· δῆλα γὰρ
                     δὴ ὅτι νικῶντες μασσαγέται οὐ τὸ ὀπίσω φεύξονται ἀλλ᾽ ἐπ᾽ ἀρχὰς τὰς σὰς ἐλῶσι.
                     νικῶν δὲ οὐ νικᾷς τοσοῦτον ὅσον εἰ διαβὰς ἐς τὴν ἐκείνων νικῶν μασσαγέτας ἕποιο
                     φεύγουσι· τὠυτὸ γὰρ ἀντιθήσω ἐκείνῳ, ὅτι νικήσας τοὺς ἀντιουμένους ἐλᾷς ἰθὺ τῆς
                     ἀρχῆς τῆς τομύριος. χωρίς τε τοῦ ἀπηγημένου αἰσχρὸν καὶ οὐκ ἀνασχετὸν κῦρόν γε
                     τὸν καμβύσεω γυναικὶ εἴξαντα ὑποχωρῆσαι τῆς χώρης. νῦν ὦν μοι δοκέει διαβάντας
                     προελθεῖν ὅσον ἂν ἐκεῖνοι ὑπεξίωσι, ἐνθεῦτεν δὲ τάδε ποιεῦντας πειρᾶσθαι
                     ἐκείνων περιγενέσθαι. ὡς γὰρ ἐγὼ πυνθάνομαι, μασσαγέται εἰσὶ ἀγαθῶν τε περσικῶν
                     ἄπειροι καὶ καλῶν μεγάλων ἀπαθέες. τούτοισι ὦν τοῖσι ἀνδράσι τῶν προβάτων
                     ἀφειδέως πολλὰ κατακόψαντας καὶ σκευάσαντας προθεῖναι ἐν τῷ στρατοπέδῳ τῷ
                     ἡμετέρῳ δαῖτα, πρὸς δὲ καὶ κρητῆρας ἀφειδέως οἴνου ἀκρήτου καὶ σιτία παντοῖα·
                     ποιήσαντας δὲ ταῦτα, ὑπολειπομένους τῆς στρατιῆς τὸ φλαυρότατον, τοὺς λοιποὺς
                     αὖτις ἐξαναχωρέειν ἐπὶ τὸν ποταμόν. ἢν γὰρ ἐγὼ γνώμης μὴ ἁμάρτω, κεῖνοι
                     ἰδόμενοι ἀγαθὰ πολλὰ τρέψονται τε πρὸς αὐτὰ καὶ ἡμῖν τὸ ἐνθεῦτεν λείπεται
                     ἀπόδεξις ἔργων μεγάλων.</q></p>
            </div>
            <div
               n="208"
               type="chapter">
               <p>γνῶμαι μὲν αὗται συνέστασαν. κῦρος δὲ μετεὶς τὴν προτέρην γνώμην, τὴν κροίσου δὲ
                  ἑλόμενος, προηγόρευε τομύρι ἐξαναχωρέειν ὡς αὐτοῦ διαβησομένου ἐπ᾽ ἐκείνην. ἡ μὲν
                  δὴ ἐξανεχώρεε κατὰ ὑπέσχετο πρῶτα. κῦρος δὲ κροῖσον ἐς τὰς χεῖρας ἐσθεὶς τῷ ἑωυτοῦ
                  παιδὶ καμβύσῃ, τῷ περ τὴν βασιληίην ἐδίδου, καὶ πολλὰ ἐντειλάμενός οἱ τιμᾶν τε
                  αὐτὸν καὶ εὖ ποιέειν, ἢν ἡ διάβασις ἡ ἐπὶ μασσαγέτας μὴ ὀρθωθῇ, ταῦτα ἐντειλάμενος
                  καὶ ἀποστείλας τούτους ἐς πέρσας αὐτὸς διέβαινε τὸν ποταμὸν καὶ ὁ στρατὸς
                  αὐτοῦ.</p>
            </div>
            <div
               n="209"
               type="chapter">
               <p>ἐπείτε δὲ ἐπεραιώθη τὸν ἀράξην, νυκτὸς ἐπελθούσης εἶδε ὄψιν εὕδων ἐν τῶν
                  μασσαγετέων τῇ χώρῃ τοιήνδε· ἐδόκεε ὁ κῦρος ἐν τῷ ὕπνῳ ὁρᾶν τῶν ὑστάσπεος παίδων
                  τὸν πρεσβύτατον ἔχοντα ἐπὶ τῶν ὤμων πτέρυγας καὶ τουτέων τῇ μὲν τὴν ἀσίην, τῇ δὲ
                  τὴν εὐρώπην ἐπισκιάζειν. ὑστάσπεϊ δὲ τῷ ἀρσάμεος, ἐόντι ἀνδρὶ ἀχαιμενίδῃ, ἦν τῶν
                  παίδων δαρεῖος πρεσβύτατος, ἐὼν τότε ἡλικίην ἐς εἴκοσί κου μάλιστα ἔτεα, καὶ οὗτος
                  κατελέλειπτο ἐν πέρσῃσι· οὐ γὰρ εἶχέ κω ἡλικίην στρατεύεσθαι. ἐπεὶ ὦν δὴ ἐξηγέρθη
                  ὁ κῦρος, ἐδίδου λόγον ἑωυτῷ περὶ τῆς ὄψιος. ὡς δέ οἱ ἐδόκεε μεγάλη εἶναι ἡ ὄψις,
                  καλέσας ὑστάσπεα καὶ ἀπολαβὼν μοῦνον εἶπε·<q
                     n="93"
                     who="#Cyrus">ὕστασπες, παῖς σὸς ἐπιβουλεύων ἐμοί τε καὶ τῇ ἐμῇ ἀρχῇ ἥλωκε· ὡς
                     δὲ ταῦτα ἀτρεκέως οἶδα, ἐγὼ σημανέω. ἐμέο θεοὶ κήδονται καί μοι πάντα
                     προδεικνύουσι τὰ ἐπιφερόμενα· ἤδη ὦν ἐν τῇ παροιχομένῃ νυκτὶ εὕδων εἶδον τῶν
                     σῶν παίδων τὸν πρεσβύτατον ἔχοντα ἐπὶ τῶν ὤμων πτέρυγας καὶ τουτέων τῇ μὲν τὴν
                     ἀσίην, τῇ δὲ τὴν εὐρώπην ἐπισκιάζειν. οὐκ ὦν ἔστι μηχανὴ ἀπὸ τῆς ὄψιος ταύτης
                     οὐδεμία τὸ μὴ ἐκεῖνον ἐπιβουλεύειν ἐμοί. σὺ τοίνυν τὴν ταχίστην πορεύεο ὀπίσω
                     ἐς πέρσας καὶ ποίεε ὅκως, ἐπεὰν ἐγὼ τάδε καταστρεψάμενος ἔλθω ἐκεῖ, ὥς μοι
                     καταστήσεις τὸν παῖδα ἐς ἔλεγχον.</q></p>
            </div>
            <div
               n="210"
               type="chapter">
               <p>κῦρος μὲν δοκέων οἱ δαρεῖον ἐπιβουλεύειν ἔλεγε τάδε· τῷ δὲ ὁ δαίμων προέφαινε ὡς
                  αὐτὸς μὲν τελευτήσειν αὐτοῦ ταύτῃ μέλλοι, ἡ δὲ βασιληίη αὐτοῦ περιχωρέοι ἐς
                  δαρεῖον. ἀμείβεται δὴ ὦν ὁ ὑστάσπης τοῖσδε·<q
                     n="94"
                     who="#Hystaspes">ὦ βασιλεῦ, μὴ εἴη ἀνὴρ πέρσης γεγονὼς ὅστις τοι ἐπιβουλεύσει,
                     εἰ δ᾽ ἔστι, ἀπόλοιτο ὡς τάχιστα· ὃς ἀντὶ μὲν δούλων ἐποίησας ἐλευθέρους πέρσας
                     εἶναι, ἀντὶ δὲ ἄρχεσθαι ὑπ᾽ ἄλλων ἄρχειν ἁπάντων. εἰ δέ τίς τοι ὄψις ἀπαγγέλλει
                     παῖδα τὸν ἐμὸν νεώτερα βουλεύειν περὶ σέο, ἐγώ τοι παραδίδωμι χρᾶσθαι αὐτῷ
                     τοῦτο ὅ τι σὺ βούλεαι.</q>ὑστάσπης μὲν τούτοισι ἀμειψάμενος καὶ διαβὰς τὸν
                  ἀράξην ἤιε ἐς πέρσας φυλάξων κύρῳ τὸν παῖδα δαρεῖον.</p>
            </div>
            <div
               n="211"
               type="chapter">
               <p>κῦρος δὲ προελθὼν ἀπὸ τοῦ<placeName>ἀράξεω</placeName>ἡμέρης ὁδὸν ἐποίεε τὰς
                  κροίσου ὑποθήκας. μετὰ δὲ ταῦτα κύρου τε καὶ περσέων τοῦ καθαροῦ τοῦ στρατοῦ
                  ἀπελάσαντος ὀπίσω ἐπὶ τὸν ἀράξην, λειφθέντος δὲ τοῦ ἀχρηίου, ἐπελθοῦσα τῶν
                  μασσαγετέων τριτημορὶς τοῦ στρατοῦ τούς τε λειφθέντας τῆς κύρου στρατιῆς ἐφόνευε
                  ἀλεξομένους καὶ τὴν προκειμένην ἰδόντες δαῖτα, ὡς ἐχειρώσαντο τοὺς ἐναντίους,
                  κλιθέντες ἐδαίνυντο, πληρωθέντες δὲ φορβῆς καὶ οἴνου ηὗδον. οἱ δὲ πέρσαι
                  ἐπελθόντες πολλοὺς μέν σφεων ἐφόνευσαν, πολλῷ δ᾽ ἔτι πλέονας ἐζώγρησαν, καὶ ἄλλους
                  καὶ τὸν τῆς βασιλείης τομύριος παῖδα, στρατηγέοντα μασσαγετέων, τῷ οὔνομα ἦν
                  σπαργαπίσης.</p>
            </div>
            <div
               n="212"
               type="chapter">
               <p>ἡ δέ, πυθομένη τά τε περὶ τὴν στρατιὴν γεγονότα καὶ τὰ περὶ τὸν παῖδα, πέμπουσα
                  κήρυκα παρὰ κῦρον ἔλεγε τάδε·<q
                     n="95"
                     who="#Tomyris">ἄπληστε αἵματος κῦρε, μηδὲν ἐπαρθῇς τῷ γεγονότι τῷδε πρήγματι,
                     εἰ ἀμπελίνῳ καρπῷ, τῷ περ αὐτοὶ ἐμπιπλάμενοι μαίνεσθε οὕτως ὥστε κατιόντος τοῦ
                     οἴνου ἐς τὸ σῶμα ἐπαναπλέειν ὑμῖν ἔπεα κακά, τοιούτῳ φαρμάκῳ δολώσας ἐκράτησας
                     παιδὸς τοῦ ἐμοῦ, ἀλλ᾽ οὐ μάχῃ κατὰ τὸ καρτερόν. νῦν ὦν ἐμέο εὖ παραινεούσης
                     ὑπόλαβε τὸν λόγον· ἀποδούς μοι τὸν παῖδα ἄπιθι ἐκ τῆσδε τῆς χώρης ἀζήμιος,
                     μασσαγετέων τριτημορίδι τοῦ στρατοῦ κατυβρίσας. εἰ δὲ ταῦτα οὐ ποιήσεις, ἥλιον
                     ἐπόμνυμί τοι τὸν μασσαγετέων δεσπότην, ἦ μέν σε ἐγὼ καὶ ἄπληστον ἐόντα αἵματος
                     κορέσω.</q></p>
            </div>
            <div
               n="215"
               type="chapter">
               <p>κῦρος μὲν ἐπέων οὐδένα τούτων ἀνενειχθέντων ἐποιέετο λόγον. ὁ δὲ τῆς βασιλείης
                  τομύριος παῖς σπαργαπίσης, ὥς μιν ὅ τε οἶνος ἀνῆκε καὶ ἔμαθε ἵνα ἦν κακοῦ, δεηθεὶς
                  κύρου ἐκ τῶν δεσμῶν λυθῆναι ἔτυχε, ὡς δὲ ἐλύθη τε τάχιστα καὶ τῶν χειρῶν ἐκράτησε,
                  διεργάζεται ἑωυτόν.</p>
            </div>
            <div
               n="214"
               type="chapter">
               <p>καὶ δὴ οὗτος μὲν τρόπῳ τοιούτῳ τελευτᾷ. τόμυρις δέ, ὥς οἱ κῦρος οὐκ ἐσήκουσε,
                  συλλέξασα πᾶσαν τὴν ἑωυτῆς δύναμιν συνέβαλε κύρῳ. ταύτην τὴν μάχην, ὅσαι δὴ
                  βαρβάρων ἀνδρῶν μάχαι ἐγένοντο, κρίνω ἰσχυροτάτην γενέσθαι. καὶ δὴ καὶ πυνθάνομαι
                  οὕτω τοῦτο γενόμενον. πρῶτα μὲν γὰρ λέγεται αὐτοὺς διαστάντας ἐς ἀλλήλους
                  τοξεύειν, μετὰ δέ, ὥς σφι τὰ βέλεα ἐξετετόξευτο, συμπεσόντας τῇσι αἰχμῇσί τε καὶ
                  τοῖσι ἐγχειριδίοισι συνέχεσθαι. χρόνον τε δὴ ἐπὶ πολλὸν συνεστάναι μαχομένους καὶ
                  οὐδετέρους ἐθέλειν φεύγειν· τέλος δὲ οἱ μασσαγέται περιεγένοντο. ἥ τε δὴ πολλὴ τῆς
                  περσικῆς στρατιῆς αὐτοῦ ταύτῃ διεφθάρη καὶ δὴ καὶ αὐτὸς κῦρος τελευτᾷ, βασιλεύσας
                  τὰ πάντα ἑνὸς δέοντα τριήκοντα ἔτεα. ἀσκὸν δὲ πλήσασα αἵματος ἀνθρωπηίου τόμυρις
                  ἐδίζητο ἐν τοῖσι τεθνεῶσι τῶν περσέων τὸν κύρου νέκυν, ὡς δὲ εὗρε, ἐναπῆκε αὐτοῦ
                  τὴν κεφαλὴν ἐς τὸν ἀσκόν· λυμαινομένη δὲ τῷ νεκρῷ ἐπέλεγε τάδε·<q
                     n="96"
                     who="#Tomyris">σὺ μὲν ἐμὲ ζώουσάν τε καὶ νικῶσάν σε μάχῃ ἀπώλεσας παῖδα τὸν
                     ἐμὸν ἑλὼν δόλῳ· σὲ δ᾽ ἐγώ, κατά περ ἠπείλησα, αἵματος κορέσω.</q>τὰ μὲν δὴ κατὰ
                  τὴν κύρου τελευτὴν τοῦ βίου πολλῶν λόγων λεγομένων ὅδε μοι ὁ πιθανώτατος
                  εἴρηται.</p>
            </div>
            <div
               n="215"
               type="chapter">
               <p><seg
                     n="1">μασσαγέται δὲ ἐσθῆτά τε ὁμοίην τῇ σκυθικῇ φορέουσι καὶ δίαιταν ἔχουσι,
                     ἱππόται δέ εἰσι καὶ ἄνιπποι ἀμφοτέρων γὰρ μετέχουσι καὶ τοξόται τε καὶ
                     αἰχμοφόροι, σαγάρις νομίζοντες ἔχειν. χρυσῷ δὲ καὶ χαλκῷ τὰ πάντα χρέωνται. ὅσα
                     μὲν γὰρ ἐς αἰχμὰς καὶ ἄρδις καὶ σαγάρις, χαλκῷ τὰ πάντα χρέωνται, ὅσα δὲ περὶ
                     κεφαλὴν καὶ ζωστῆρας καὶ μασχαλιστῆρας, χρυσῷ κοσμέονται.</seg><seg
                     n="2">ὡς δ᾽ αὕτως τῶν ἵππων τὰ μὲν περὶ τὰ στέρνα χαλκέους θώρηκας
                     περιβάλλουσι, τὰ δὲ περὶ τοὺς χαλινοὺς καὶ στόμια καὶ φάλαρα χρυσῷ, σιδήρῳ δὲ
                     οὐδ᾽ ἀργύρῳ χρέωνται οὐδέν. οὐδὲ γὰρ οὐδείς σφι ἔστι ἐν τῇ χώρῃ, ὁ δὲ χρυσὸς
                     καὶ ὁ χαλκὸς ἄπλετος.</seg></p>
            </div>
            <div
               n="216"
               type="chapter">
               <p>νόμοισι δὲ χρέωνται τοιοισίδε. γυναῖκα μὲν γαμέει ἕκαστος, ταύτῃσι δὲ ἐπίκοινα
                  χρέωνται· τὸ γὰρ σκύθας φασὶ ἕλληνες ποιέειν, οὐ σκύθαι εἰσὶ οἱ ποιεῦντες ἀλλὰ
                  μασσαγέται. τῆς γὰρ ἐπιθυμήσῃ γυναικὸς μασσαγέτης ἀνήρ, τὸν φαρετρεῶνα ἀποκρεμάσας
                  πρὸ τῆς ἁμάξης μίσγεται ἀδέως. οὖρος δὲ ἡλικίης σφι πρόκειται ἄλλος μὲν οὐδείς·
                  ἐπεὰν δὲ γέρων γένηται κάρτα, οἱ προσήκοντές οἱ πάντες συνελθόντες θύουσί μιν καὶ
                  ἄλλα πρόβατα ἅμα αὐτῷ, ἑψήσαντες δὲ τὰ κρέα κατευωχέονται. ταῦτα μὲν τὰ ὀλβιώτατά
                  σφι νενόμισται, τὸν δὲ νούσῳ τελευτήσαντα οὐ κατασιτέονται ἀλλὰ γῇ κρύπτουσι,
                  συμφορὴν ποιεύμενοι ὅτι οὐκ ἵκετο ἐς τὸ τυθῆναι. σπείρουσι δὲ οὐδέν, ἀλλ᾽ ἀπὸ
                  κτηνέων ζώουσι καὶ ἰχθύων· οἱ δὲ ἄφθονοί σφι ἐκ
                  τοῦ<placeName>ἀράξεω</placeName>ποταμοῦ παραγίνονται· γαλακτοπόται δέ εἰσι. θεῶν
                  δὲ μοῦνον ἥλιον σέβονται, τῷ θύουσι ἵππους. νόος δὲ οὗτος τῆς θυσίης· τῶν θεῶν τῷ
                  ταχίστῳ πάντων τῶν θνητῶν τὸ τάχιστον δατέονται.</p>
            </div>
         </div>
         <div
            n="2"
            type="book">
            <head>ευτερπη</head>
            <div
               n="1"
               type="chapter">
               <p><seg
                     n="1">τελευτήσαντος δὲ κύρου παρέλαβε τὴν βασιληίην καμβύσης, κύρου ἐὼν παῖς
                     καὶ κασσανδάνης τῆς<persName>φαρνάσπεω</persName>θυγατρός, τῆς προαποθανούσης·
                     κῦρος αὐτός τε μέγα πένθος ἐποιήσατο καὶ τοῖσι ἄλλοισι προεῖπε πᾶσι τῶν ἦρχε
                     πένθος ποιέεσθαι.</seg><seg
                     n="2">ταύτης δὴ τῆς γυναικὸς ἐὼν παῖς καὶ κύρου καμβύσης ἴωνας μὲν καὶ αἰολέας
                     ὡς δούλους πατρωίους ἐόντας ἐνόμιζε, ἐπὶ δὲ αἴγυπτον ἐποιέετο στρατηλασίην,
                     ἄλλους τε παραλαβὼν τῶν ἦρχε καὶ δὴ καὶ ἑλλήνων τῶν ἐπεκράτεε.</seg></p>
            </div>
            <div
               n="2"
               type="chapter">
               <p><seg
                     n="1">οἱ δὲ αἰγύπτιοι, πρὶν μὲν ἢ ψαμμήτιχον σφέων βασιλεῦσαι, ἐνόμιζον ἑωυτοὺς
                     πρώτους γενέσθαι πάντων ἀνθρώπων. ἐπειδὴ δὲ ψαμμήτιχος βασιλεύσας ἠθέλησε
                     εἰδέναι οἵτινες γενοίατο πρῶτοι, ἀπὸ τούτου νομίζουσι φρύγας προτέρους γενέσθαι
                     ἑωυτῶν, τῶν δὲ ἄλλων ἑωυτούς.</seg><seg
                     n="2">ψαμμήτιχος δὲ ὡς οὐκ ἐδύνατο πυνθανόμενος πόρον οὐδένα τούτου ἀνευρεῖν οἳ
                     γενοίατο πρῶτοι ἀνθρώπων, ἐπιτεχνᾶται τοιόνδε. παιδία δύο νεογνὰ ἀνθρώπων τῶν
                     ἐπιτυχόντων διδοῖ ποιμένι τρέφειν ἐς τὰ ποίμνια τροφήν τινα τοιήνδε,
                     ἐντειλάμενος μηδένα ἀντίον αὐτῶν μηδεμίαν φωνὴν ἱέναι, ἐν στέγῃ δὲ ἐρήμῃ ἐπ᾽
                     ἑωυτῶν κεῖσθαι αὐτὰ καὶ τὴν ὥρην ἐπαγινέειν σφι αἶγας, πλήσαντα δὲ τοῦ γάλακτος
                     τἆλλα διαπρήσσεσθαι.</seg><seg
                     n="3">ταῦτα δὲ ἐποίεέ τε καὶ ἐνετέλλετο ὁ ψαμμήτιχος θέλων ἀκοῦσαι τῶν παιδίων,
                     ἀπαλλαχθέντων τῶν ἀσήμων κνυζημάτων, ἥντινα φωνὴν ῥήξουσι πρώτην. τά περ ὦν καὶ
                     ἐγένετο. ὡς γὰρ διέτης χρόνος ἐγεγόνεε ταῦτα τῷ ποιμένι πρήσσοντι, ἀνοίγοντι
                     τὴν θύρην καὶ ἐσιόντι τὰ παιδία ἀμφότερα προσπίπτοντα<q
                        n="97"
                        who="#infants"
                        xml:lang="phryg">βεκός</q>ἐφώνεον ὀρέγοντα τὰς χεῖρας.</seg><seg
                     n="4">τὰ μὲν δὴ πρῶτα ἀκούσας ἥσυχος ἦν ὁ ποιμήν· ὡς δὲ πολλάκις φοιτῶντι καὶ
                     ἐπιμελομένῳ πολλὸν ἦν τοῦτο τὸ ἔπος, οὕτω δὴ σημήνας τῷ δεσπότῃ ἤγαγε τὰ παιδία
                     κελεύσαντος ἐς ὄψιν τὴν ἐκείνου. ἀκούσας δὲ καὶ αὐτὸς ὁ ψαμμήτιχος ἐπυνθάνετο
                     οἵτινες ἀνθρώπων<term
                        xml:lang="phryg">βεκός</term>τι καλέουσι, πυνθανόμενος δὲ<gloss>εὕρισκε
                        φρύγας καλέοντας τὸν ἄρτον</gloss>.</seg><seg
                     n="6">οὕτω συνεχώρησαν αἰγύπτιοι καὶ τοιούτῳ σταθμωσάμενοι πρήγματι τοὺς φρύγας
                     πρεσβυτέρους εἶναι ἑωυτῶν. ὧδε μὲν γενέσθαι τῶν ἱρέων τοῦ ἡφαίστου τοῦ ἐν μέμφι
                     ἤκουον· ἕλληνες δὲ λέγουσι ἄλλα τε μάταια πολλὰ καὶ ὡς γυναικῶν τὰς γλώσσας ὁ
                     ψαμμήτιχος ἐκταμὼν τὴν δίαιταν οὕτως ἐποιήσατο τῶν παιδίων παρὰ ταύτῃσι τῇσι
                     γυναιξί.</seg></p>
            </div>
            <div
               n="3"
               type="chapter">
               <p><seg
                     n="1">κατὰ μὲν δὴ τὴν τροφὴν τῶν παιδίων τοσαῦτα ἔλεγον. ἤκουσα δὲ καὶ ἄλλα ἐν
                     μέμφι, ἐλθὼν ἐς λόγους τοῖσι ἱρεῦσι τοῦ ἡφαίστου· καὶ δὴ καὶ ἐς θήβας τε καὶ ἐς
                     ἡλίου πόλιν αὐτῶν τούτων εἵνεκεν ἐτραπόμην, ἐθέλων εἰδέναι εἰ συμβήσονται τοῖσι
                     λόγοισι τοῖσι ἐν μέμφι· οἱ γὰρ ἡλιοπολῖται λέγονται αἰγυπτίων εἶναι
                     λογιώτατοι.</seg><seg
                     n="2">τὰ μέν νυν θεῖα τῶν ἀπηγημάτων οἷα ἤκουον, οὐκ εἰμὶ πρόθυμος ἐξηγέεσθαι,
                     ἔξω ἢ τὰ οὐνόματα αὐτῶν μοῦνον, νομίζων πάντας ἀνθρώπους ἴσον περὶ αὐτῶν
                     ἐπίστασθαι· τὰ δ᾽ ἂν ἐπιμνησθέω αὐτῶν, ὑπὸ τοῦ λόγου ἐξαναγκαζόμενος
                     ἐπιμνησθήσομαι.</seg></p>
            </div>
            <div
               n="4"
               type="chapter">
               <p><seg
                     n="1">ὅσα δὲ ἀνθρωπήια πρήγματα, ὧδε ἔλεγον ὁμολογέοντες σφίσι, πρώτους
                     αἰγυπτίους ἀνθρώπων ἁπάντων ἐξευρεῖν τὸν ἐνιαυτόν, δυώδεκα μέρεα δασαμένους τῶν
                     ὡρέων ἐς αὐτόν· ταῦτα δὲ ἐξευρεῖν ἐκ τῶν ἄστρων ἔλεγον. ἄγουσι δὲ τοσῷδε
                     σοφώτερον ἑλλήνων, ἐμοὶ δοκέειν, ὅσῳ ἕλληνες μὲν διὰ τρίτου ἔτεος ἐμβόλιμον
                     μῆνα ἐπεμβάλλουσι τῶν ὡρέων εἵνεκεν, αἰγύπτιοι δὲ τριηκοντημέρους ἄγοντες τοὺς
                     δυώδεκα μῆνας ἐπάγουσι ἀνὰ πᾶν ἔτος πέντε ἡμέρας πάρεξ τοῦ ἀριθμοῦ, καί σφι ὁ
                     κύκλος τῶν ὡρέων ἐς τὠυτὸ περιιὼν παραγίνεται.</seg><seg
                     n="2">δυώδεκά τε θεῶν ἐπωνυμίας ἔλεγον πρώτους αἰγυπτίους νομίσαι καὶ ἕλληνας
                     παρὰ σφέων ἀναλαβεῖν, βωμούς τε καὶ ἀγάλματα καὶ νηοὺς θεοῖσι ἀπονεῖμαι σφέας
                     πρώτους καὶ ζῷα ἐν λίθοισι ἐγγλύψαι. καὶ τούτων μέν νυν τὰ πλέω ἔργῳ ἐδήλουν
                     οὕτω γενόμενα. βασιλεῦσαι δὲ πρῶτον αἰγύπτου ἄνθρωπον
                        ἔλεγον<persName>μῖνα</persName>·</seg><seg
                     n="3">ἐπὶ τούτου, πλὴν τοῦ θηβαϊκοῦ νομοῦ, πᾶσαν αἴγυπτον εἶναι ἕλος, καὶ αὐτῆς
                     εἶναι οὐδὲν ὑπερέχον τῶν νῦν ἔνερθε λίμνης τῆς μοίριος ἐόντων, ἐς τὴν ἀνάπλοος
                     ἀπὸ θαλάσσης ἑπτὰ ἡμερέων ἐστὶ ἀνὰ τὸν ποταμόν</seg>.</p>
            </div>
            <div
               n="5"
               type="chapter">
               <p><seg
                     n="1">καὶ εὖ μοι ἐδόκεον λέγειν περὶ τῆς χώρης. δῆλα γὰρ δὴ καὶ μὴ
                     προακούσαντι, ἰδόντι δέ, ὅστις γε σύνεσιν ἔχει, ὅτι ἡ αἴγυπτος ἐς τὴν ἕλληνες
                     ναυτίλλονται ἐστὶ αἰγυπτίοισι ἐπίκτητός τε γῆ καὶ δῶρον τοῦ ποταμοῦ, καὶ ἡ τὰ
                     κατύπερθε ἔτι τῆς λίμνης ταύτης μέχρι τριῶν ἡμερέων πλόου, τῆς πέρι ἐκεῖνοι
                     οὐδὲν ἔτι τοιόνδε ἔλεγον, ἔστι δὲ ἕτερον τοιοῦτο.</seg><seg
                     n="2">αἰγύπτου γὰρ φύσις ἐστὶ τῆς χώρης τοιήδε. πρῶτα μὲν προσπλέων ἔτι καὶ
                     ἡμέρης δρόμον ἀπέχων ἀπὸ γῆς, κατεὶς καταπειρητηρίην πηλόν τε ἀνοίσεις καὶ ἐν
                     ἕνδεκα ὀργυιῇσι ἔσεαι· τοῦτο μὲν ἐπὶ τοσοῦτο δηλοῖ πρόχυσιν τῆς γῆς
                     ἐοῦσαν.</seg></p>
            </div>
            <div
               n="6"
               type="chapter">
               <p><seg
                     n="1">αὖτις δὲ αὐτῆς ἐστὶ αἰγύπτου μῆκος τὸ παρὰ θάλασσαν ἑξήκοντα σχοῖνοι,
                     κατὰ ἡμεῖς διαιρέομεν εἶναι αἴγυπτον ἀπὸ τοῦ πλινθινήτεω κόλπου μέχρι
                     σερβωνίδος λίμνης, παρ᾽ ἣν τὸ κάσιον ὄρος τείνει · ταύτης ὦν ἄπο οἱ ἑξήκοντα
                     σχοῖνοί εἰσι.</seg><seg
                     n="2">ὅσοι μὲν γὰρ γεωπεῖναί εἰσι ἀνθρώπων, ὀργυιῇσι μεμετρήκασι τὴν χώρην·
                     ὅσοι δὲ ἧσσον γεωπεῖναι, σταδίοισι· οἳ δὲ πολλὴν ἔχουσι, παρασάγγῃσι· οἳ δὲ
                     ἄφθονον λίην, σχοίνοισι.</seg><seg
                     n="3">δύναται δὲ ὁ μὲν παρασάγγης τριήκοντα στάδια, ὁ δὲ σχοῖνος ἕκαστος,
                     μέτρον ἐὸν αἰγύπτιον, ἑξήκοντα στάδια. οὕτως ἂν εἴησαν αἰγύπτου στάδιοι
                     ἑξακόσιοι καὶ τρισχίλιοι τὸ παρὰ θάλασσαν.</seg></p>
            </div>
            <div
               n="7"
               type="chapter">
               <p><seg
                     n="1">ἐνθεῦτεν μὲν καὶ μέχρι ἡλίου πόλιος ἐς τὴν μεσόγαιάν ἐστι εὐρέα αἴγυπτος,
                     ἐοῦσα πᾶσα ὑπτίη τε καὶ ἔνυδρος καὶ ἰλύς. ἔστι δὲ ὁδὸς ἐς ἡλίου πόλιν ἀπὸ
                     θαλάσσης ἄνω ἰόντι παραπλησίη τὸ μῆκος τῇ ἐξ ἀθηνέων ὁδῷ τῇ ἀπὸ τῶν δυώδεκα
                     θεῶν τοῦ βωμοῦ φερούσῃ ἔς τε πῖσαν καὶ ἐπὶ τὸν νηὸν τοῦ διὸς τοῦ
                     ὀλυμπίου·</seg><seg
                     n="2">σμικρόν τι τὸ διάφορον εὕροι τις ἂν λογιζόμενος τῶν ὁδῶν τουτέων, τὸ μὴ
                     ἴσας μῆκος εἶναι, οὐ πλέον πεντεκαίδεκα σταδίων· ἡ μὲν γὰρ ἐς πῖσαν ἐξ ἀθηνέων
                     καταδεῖ πεντεκαίδεκα σταδίων ὡς μὴ εἶναι πεντακοσίων καὶ χιλίων, ἡ δὲ ἐς ἡλίου
                     πόλιν ἀπὸ θαλάσσης πληροῖ ἐς τὸν ἀριθμὸν τοῦτον. ἀπὸ δὲ ἡλίου πόλιος ἄνω ἰόντι
                     στεινή ἐστι αἴγυπτος.</seg></p>
            </div>
            <div
               n="8"
               type="chapter">
               <p><seg
                     n="1">τῇ μὲν γὰρ τῆς ἀραβίης ὄρος παρατέταται, φέρον ἀπ᾽ ἄρκτου πρὸς μεσαμβρίην
                     τε καὶ νότον, αἰεὶ ἄνω τεῖνον ἐς τὴν ἐρυθρὴν καλεομένην θάλασσαν, ἐν τῷ αἱ
                     λιθοτομίαι ἔνεισι αἱ ἐς τὰς πυραμίδας κατατμηθεῖσαι τὰς ἐν μέμφι· ταύτῃ μὲν
                     λῆγον ἀνακάμπτει ἐς τὰ εἴρηται τὸ ὄρος· τῇ δὲ αὐτὸ ἑωυτοῦ ἐστι μακρότατον, ὡς
                     ἐγὼ ἐπυνθανόμην, δύο μηνῶν· αὐτὸ εἶναι τῆς ὁδοῦ ἀπὸ ἠοῦς πρὸς ἑσπέρην, τὰ δὲ
                     πρὸς τὴν ἠῶ λιβανωτοφόρα αὐτοῦ τὰ τέρματα εἶναι.</seg><seg
                     n="2">τοῦτο μέν νυν τὸ ὄρος τοιοῦτό ἐστι. τὸ δὲ πρὸς λιβύης τῆς αἰγύπτου ὄρος
                     ἄλλο πέτρινον τείνει, ἐν τῷ αἱ πυραμίδες ἔνεισι, ψάμμῳ κατειλυμένον, τεταμένον
                     τὸν αὐτὸν τρόπον καὶ τοῦ ἀραβίου τὰ πρὸς μεσαμβρίην φέροντα.</seg><seg
                     n="3">τὸ ὦν δὴ ἀπὸ ἡλίου πόλιος οὐκέτι πολλὸν χωρίον ὡς εἶναι αἰγύπτου, ἀλλ᾽
                     ὅσον τε ἡμερέων τεσσέρων ἀναπλόου ἐστὶ στεινὴ αἴγυπτος, ἐοῦσα τῶν δὲ ὀρέων τῶν
                     εἰρημένων τὸ μεταξὺ πεδιὰς μὲν γῆ, στάδιοι δὲ μάλιστα ἐδόκεόν μοι εἶναι, τῇ
                     στεινότατόν ἐστι, διηκοσίων οὐ πλέους ἐκ τοῦ ἀραβίου ὄρεος ἐς τὸ λιβυκὸν
                     καλεόμενον· τὸ δὲ ἐνθεῦτεν αὖτις εὐρέα αἴγυπτός ἐστι.</seg></p>
            </div>
            <div
               n="9"
               type="chapter">
               <p><seg
                     n="1">πέφυκε μέν νυν ἡ χώρη αὕτη οὕτως. ἀπὸ δὲ ἡλίου πόλιος ἐς θήβας ἐστὶ
                     ἀνάπλοος ἐννέα ἡμερέων, στάδιοι δὲ τῆς ὁδοῦ ἑξήκοντα καὶ ὀκτακόσιοι καὶ
                     τετρακισχίλιοι, σχοίνων ἑνὸς καὶ ὀγδώκοντα ἐόντων.</seg><seg
                     n="2">οὗτοι συντιθέμενοι οἱ στάδιοι αἰγύπτου, τὸ μὲν παρὰ θάλασσαν ἤδη μοι καὶ
                     πρότερον δεδήλωται ὅτι ἑξακοσίων τέ ἐστι σταδίων καὶ τρισχιλίων, ὅσον δέ τι ἀπὸ
                     θαλάσσης ἐς μεσόγαιαν μέχρι θηβέων ἐστί, σημανέω· στάδιοι γάρ εἰσι εἴκοσι καὶ
                     ἑκατὸν καὶ ἑξακισχίλιοι· τὸ δὲ ἀπὸ θηβέων ἐς ἐλεφαντίνην καλεομένην πόλιν
                     στάδιοι χίλιοι καὶ ὀκτακόσιοί εἰσι.</seg></p>
            </div>
            <div
               n="10"
               type="chapter">
               <p><seg
                     n="1">ταύτης ὦν τῆς χώρης τῆς εἰρημένης ἡ πολλή, κατά περ οἱ ἱρέες ἔλεγον,
                     ἐδόκεε καὶ αὐτῷ μοι εἶναι ἐπίκτητος αἰγυπτίοισι. τῶν γὰρ ὀρέων τῶν εἰρημένων
                     τῶν ὑπὲρ μέμφιν πόλιν κειμένων τὸ μεταξὺ ἐφαίνετό μοι εἶναί κοτε κόλπος
                     θαλάσσης, ὥσπερ τὰ περὶ ἴλιον καὶ τευθρανίην καὶ ἔφεσόν τε καὶ μαιάνδρου
                     πεδίον, ὥς γε εἶναι σμικρὰ ταῦτα μεγάλοισι συμβαλεῖν·</seg><seg
                     n="2">τῶν γὰρ ταῦτα τὰ χωρία προσχωσάντων ποταμῶν ἑνὶ τῶν στομάτων τοῦ νείλου,
                     ἐόντος πενταστόμου, οὐδεὶς αὐτῶν πλήθεος πέρι ἄξιος συμβληθῆναί ἐστι.</seg><seg
                     n="3">εἰσὶ δὲ καὶ ἄλλοι ποταμοί, οὐ κατὰ τὸν νεῖλον ἐόντες μεγάθεα, οἵτινες
                     ἔργα ἀποδεξάμενοι μεγάλα εἰσί· τῶν ἐγὼ φράσαι ἔχω οὐνόματα καὶ ἄλλων καὶ οὐκ
                     ἥκιστα ἀχελῴου, ὃς ῥέων δι᾽ ἀκαρνανίης καὶ ἐξιεὶς ἐς θάλασσαν τῶν ἐχινάδων
                     νήσων τὰς ἡμισέας ἤδη ἤπειρον πεποίηκε.</seg></p>
            </div>
            <div
               n="11"
               type="chapter">
               <p><seg
                     n="1">ἔστι δὲ τῆς ἀραβίης χώρης, αἰγύπτου δὲ οὐ πρόσω, κόλπος θαλάσσης ἐσέχων
                     ἐκ τῆς ἐρυθρῆς καλεομένης θαλάσσης, μακρὸς οὕτω δή τι καὶ στεινὸς ὡς ἔρχομαι
                     φράσων·</seg><seg
                     n="2">μῆκος μὲν πλόου ἀρξαμένῳ ἐκ μυχοῦ διεκπλῶσαι ἐς τὴν εὐρέαν θάλασσαν
                     ἡμέραι ἀναισιμοῦνται τεσσεράκοντα εἰρεσίῃ χρεωμένῳ, εὖρος δέ, τῇ εὐρύτατός ἐστι
                     ὁ κόλπος, ἥμισυ ἡμέρης πλόου· ῥηχίη δ᾽ ἐν αὐτῷ καὶ ἄμπωτις ἀνὰ πᾶσαν ἡμέρην
                     γίνεται.</seg><seg
                     n="3">ἕτερον τοιοῦτον κόλπον καὶ τὴν αἴγυπτον δοκέω γενέσθαι κου, τὸν μὲν ἐκ
                     τῆς βορηίης θαλάσσης κόλπον ἐσέχοντα ἐπ᾽ αἰθιοπίης, τὸν δὲ ἀράβιον τὸν ἔρχομαι
                     λέξων ἐκ τῆς νοτίης φέροντα ἐπὶ συρίης, σχεδὸν μὲν ἀλλήλοισι συντετραίνοντας
                     τοὺς μυχούς, ὀλίγον δέ τι παραλλάσσοντας τῆς χώρης.</seg><seg
                     n="4">εἰ ὦν ἐθελήσει ἐκτρέψαι τὸ ῥέεθρον ὁ νεῖλος ἐς τοῦτον τὸν ἀράβιον κόλπον,
                     τί μιν κωλύσει ῥέοντος τούτου χωσθῆναι ἐντός γε δισμυρίων ἐτέων; ἐγὼ μὲν γὰρ
                     ἔλπομαί γε καὶ μυρίων ἐντὸς χωσθῆναι ἄν. κοῦ γε δὴ ἐν τῷ προαναισιμωμένῳ χρόνῳ
                     πρότερον ἢ ἐμὲ γενέσθαι οὐκ ἂν χωσθείη κόλπος καὶ πολλῷ μέζων ἔτι τούτου ὑπὸ
                     τοσούτου τε ποταμοῦ καὶ οὕτως ἐργατικοῦ;</seg></p>
            </div>
            <div
               n="12"
               type="chapter">
               <p><seg
                     n="1">τὰ περὶ αἴγυπτον ὦν καὶ τοῖσι λέγουσι αὐτὰ πείθομαι καὶ αὐτὸς οὕτω κάρτα
                     δοκέω εἶναι, ἰδών τε τὴν αἴγυπτον προκειμένην τῆς ἐχομένης γῆς κογχύλιά τε
                     φαινόμενα ἐπὶ τοῖσι ὄρεσι καὶ ἅλμην ἐπανθέουσαν, ὥστε καὶ τὰς πυραμίδας
                     δηλέεσθαι, καὶ ψάμμον μοῦνον αἰγύπτου ὄρος τοῦτο τὸ ὑπὲρ μέμφιος ἔχον,</seg><seg
                     n="2">πρὸς δὲ τῇ χώρῃ οὔτε τῇ ἀραβίῃ προσούρῳ ἐούσῃ τὴν αἴγυπτον προσεικέλην
                     οὔτε τῇ λιβύῃ, οὐ μὲν οὐδὲ τῇ συρίῃ τῆς γὰρ ἀραβίης τὰ παρὰ θάλασσαν σύριοι
                     νέμονται , ἀλλὰ μελάγγαιόν τε καὶ καταρρηγνυμένην ὥστε ἐοῦσαν ἰλύν τε καὶ
                     πρόχυσιν ἐξ αἰθιοπίης κατενηνειγμένην ὑπὸ τοῦ ποταμοῦ·</seg><seg
                     n="3">τὴν δὲ λιβύην ἴδμεν ἐρυθροτέρην τε γῆν καὶ ὑποψαμμοτέρην, τὴν δὲ ἀραβίην
                     τε καὶ συρίην ἀργιλωδεστέρην τε καὶ ὑπόπετρον ἐοῦσαν.</seg></p>
            </div>
            <div
               n="13"
               type="chapter">
               <p><seg
                     n="1">ἔλεγον δὲ καὶ τόδε μοι μέγα τεκμήριον περὶ τῆς χώρης ταύτης οἱ ἱρέες, ὡς
                     ἐπὶ μοίριος βασιλέος, ὅκως ἔλθοι ὁ ποταμὸς ἐπὶ ὀκτὼ πήχεας τὸ ἐλάχιστον,
                     ἄρδεσκε αἴγυπτον τὴν ἔνερθε μέμφιος· καὶ μοίρι οὔκω ἦν ἔτεα εἰνακόσια
                     τετελευτηκότι, ὅτε τῶν ἱρέων ταῦτα ἐγὼ ἤκουον· νῦν δέ, εἰ μὴ ἐπ᾽ ἑκκαίδεκα ἢ
                     πεντεκαίδεκα πήχεας ἀναβῇ τὸ ἐλάχιστον ὁ ποταμός, οὐκ ὑπερβαίνει ἐς τὴν
                     χώρην.</seg><seg
                     n="2">δοκέουσί τέ μοι αἰγυπτίων οἱ ἔνερθε τῆς λίμνης τῆς μοίριος οἰκέοντες τά
                     τε ἄλλα χωρία καὶ τὸ καλεόμενον δέλτα, ἢν οὕτω ἡ χώρη αὕτη κατὰ λόγον ἐπιδιδῷ
                     ἐς ὕψος καὶ τὸ ὅμοιον ἀποδιδῷ ἐς αὔξησιν, μὴ κατακλύζοντος αὐτὴν τοῦ νείλου
                     πείσεσθαι τὸν πάντα χρόνον τὸν ἐπίλοιπον αἰγύπτιοι τό κοτε αὐτοὶ ἕλληνας ἔφασαν
                     πείσεσθαι.</seg><seg
                     n="3">πυθόμενοι γὰρ ὡς ὕεται πᾶσα ἡ χώρη τῶν ἑλλήνων, ἀλλ᾽ οὐ ποταμοῖσι ἄρδεται
                     κατά περ ἡ σφετέρη, ἔφασαν ἕλληνας ψευσθέντας κοτὲ ἐλπίδος μεγάλης κακῶς
                     πεινήσειν. τὸ δὲ ἔπος τοῦτο ἐθέλει λέγειν ὡς, εἰ μὴ ἐθελήσει σφι ὕειν ὁ θεὸς
                     ἀλλ᾽ αὐχμῷ διαχρᾶσθαι, λιμῷ οἱ ἕλληνες αἱρεθήσονται· οὐ γὰρ δή σφι ἔστι ὕδατος
                     οὐδεμία ἄλλη ἀποστροφὴ ὅτι μὴ ἐκ τοῦ διὸς μοῦνον.</seg></p>
            </div>
            <div
               n="14"
               type="chapter">
               <p>καὶ ταῦτα μὲν ἐς ἕλληνας αἰγυπτίοισι ὀρθῶς ἔχοντα εἴρηται. φέρε δὲ νῦν καὶ αὐτοῖσι
                  αἰγυπτίοισι ὡς ἔχει φράσω. εἴ σφι θέλοι, ὡς καὶ πρότερον εἶπον, ἡ χώρη ἡ ἔνερθε
                  μέμφιος αὕτη γάρ ἐστι ἡ αὐξανομένη κατὰ λόγον τοῦ παροιχομένου χρόνου ἐς ὕψος
                  αὐξάνεσθαι, ἄλλο τι ἢ οἱ ταύτῃ οἰκέοντες αἰγυπτίων πεινήσουσι, εἰ μήτε γε ὕσεταί
                  σφι ἡ χώρη τὰ ἀπὸ διὸς μήτε ὁ ποταμὸς οἷός τε ἔσται ἐς τὰς ἀρούρας ὑπερβαίνειν; ἦ
                  γὰρ δὴ νῦν γε οὗτοι ἀπονητότατα καρπὸν κομίζονται ἐκ γῆς τῶν τε ἄλλων ἀνθρώπων
                  πάντων καὶ τῶν λοιπῶν αἰγυπτίων, οἳ οὔτε ἀρότρῳ ἀναρρηγνύντες αὔλακας ἔχουσι
                  πόνους οὔτε σκάλλοντες οὔτε ἄλλο ἐργαζόμενοι οὐδὲν τῶν οἱ ἄλλοι ἄνθρωποι περὶ
                  λήιον πονέουσι, ἀλλ᾽ ἐπεάν σφι ὁ ποταμὸς αὐτόματος ἐπελθὼν ἄρσῃ τὰς ἀρούρας, ἄρσας
                  δὲ ἀπολίπῃ ὀπίσω, τότε σπείρας ἕκαστος τὴν ἑωυτοῦ ἄρουραν ἐσβάλλει ἐς αὐτὴν ὗς,
                  ἐπεὰν δὲ καταπατήσῃ τῇσι ὑσὶ τὸ σπέρμα, ἄμητον τὸ ἀπὸ τούτου μένει, ἀποδινήσας δὲ
                  τῇσι ὑσὶ τὸν σῖτον οὕτω κομίζεται.</p>
            </div>
            <div
               n="15"
               type="chapter">
               <p>εἰ ὦν βουλοίμεθα γνώμῃσι τῇσι ἰώνων χρᾶσθαι τὰ περὶ αἴγυπτον, οἵ φασι τὸ δέλτα
                  μοῦνον εἶναι αἴγυπτον, ἀπὸ περσέος καλεομένης σκοπιῆς λέγοντες τὸ παρὰ θάλασσαν
                  εἶναι αὐτῆς μέχρι ταριχηίων τῶν πηλουσιακῶν, τῇ δὴ τεσσεράκοντά εἰσι σχοῖνοι, τὸ
                  δὲ ἀπὸ θαλάσσης λεγόντων ἐς μεσόγαιαν τείνειν αὐτὴν μέχρι κερκασώρου πόλιος, κατ᾽
                  ἣν σχίζεται ὁ νεῖλος ἔς τε πηλούσιον ῥέων καὶ ἐς κάνωβον, τὰ δὲ ἄλλα λεγόντων τῆς
                  αἰγύπτου τὰ μὲν λιβύης, τὰ δὲ ἀραβίης εἶναι, ἀποδεικνύοιμεν ἂν τούτῳ τῷ λόγῳ
                  χρεώμενοι αἰγυπτίοισι οὐκ ἐοῦσαν πρότερον χώρην. ἤδη γάρ σφι τό γε δέλτα, ὡς αὐτοὶ
                  λέγουσι αἰγύπτιοι καὶ ἐμοὶ δοκέει, ἐστὶ κατάρρυτόν τε καὶ νεωστὶ ὡς λόγῳ εἰπεῖν
                  ἀναπεφηνός. εἰ τοίνυν σφι χώρη γε μηδεμία ὑπῆρχε, τί περιεργάζοντο δοκέοντες
                  πρῶτοι ἀνθρώπων γεγονέναι; οὐδὲ ἔδεέ σφεας ἐς διάπειραν τῶν παιδίων ἰέναι, τίνα
                  γλῶσσαν πρώτην ἀπήσουσι. ἀλλ᾽ οὔτε αἰγυπτίους δοκέω ἅμα τῷ δέλτα τῷ ὑπὸ ἰώνων
                  καλεομένῳ αἰγύπτῳ γενέσθαι αἰεί τε εἶναι ἐξ οὗ ἀνθρώπων γένος ἐγένετο, προϊούσης
                  δὲ τῆς χώρης πολλοὺς μὲν τοὺς ὑπολειπομένους αὐτῶν γενέσθαι, πολλοὺς δὲ τοὺς
                  ὑποκαταβαίνοντας. τὸ δ᾽ ὦν πάλαι αἱ θῆβαι αἴγυπτος ἐκαλέετο, τῆς τὸ περίμετρον
                  στάδιοί εἰσι εἴκοσι καὶ ἑκατὸν καὶ ἑξακισχίλιοι.</p>
            </div>
            <div
               n="16"
               type="chapter">
               <p>εἰ ὦν ἡμεῖς ὀρθῶς περὶ αὐτῶν γινώσκομεν, ἴωνες οὐκ εὖ φρονέουσι περὶ αἰγύπτου. εἰ
                  δὲ ὀρθή ἐστι ἡ γνώμη τῶν ἰώνων, ἕλληνάς τε καὶ αὐτοὺς ἴωνας ἀποδείκνυμι οὐκ
                  ἐπισταμένους λογίζεσθαι, οἵ φασι τρία μόρια εἶναι γῆν πᾶσαν, εὐρώπην τε καὶ ἀσίην
                  καὶ λιβύην. τέταρτον γὰρ δή σφεας δεῖ προσλογίζεσθαι αἰγύπτου τὸ δέλτα, εἰ μήτε γέ
                  ἐστι τῆς ἀσίης μήτε τῆς λιβύης. οὐ γὰρ δὴ ὁ νεῖλός γέ ἐστι κατὰ τοῦτον τὸν λόγον ὁ
                  τὴν ἀσίην οὐρίζων τῇ λιβύῃ· τοῦ δέλτα δὲ τούτου κατὰ τὸ ὀξὺ περιρρήγνυται ὁ
                  νεῖλος, ὥστε ἐν τῷ μεταξὺ ἀσίης τε καὶ λιβύης γίνοιτ᾽ ἄν.</p>
            </div>
            <div
               n="17"
               type="chapter">
               <p>καὶ τὴν μὲν ἰώνων γνώμην ἀπίεμεν, ἡμεῖς δὲ ὧδέ κῃ περὶ τούτων λέγομεν, αἴγυπτον
                  μὲν πᾶσαν εἶναι ταύτην τὴν ὑπ᾽ αἰγυπτίων οἰκεομένην, κατά περ κιλικίην τὴν ὑπὸ
                  κιλίκων καὶ ἀσσυρίην τὴν ὑπὸ ἀσσυρίων, οὔρισμα δὲ ἀσίῃ καὶ λιβύῃ οἴδαμεν οὐδὲν ἐὸν
                  ὀρθῷ λόγῳ εἰ μὴ τοὺς αἰγυπτίων οὔρους. εἰ δὲ τῷ ὑπ᾽ ἑλλήνων νενομισμένῳ χρησόμεθα,
                  νομιεῦμεν αἴγυπτον πᾶσαν ἀρξαμένην ἀπὸ καταδούπων τε καὶ ἐλεφαντίνης πόλιος δίχα
                  διαιρέεσθαι καὶ ἀμφοτερέων τῶν ἐπωνυμιέων ἔχεσθαι· τὰ μὲν γὰρ αὐτῆς εἶναι τῆς
                  λιβύης, τὰ δὲ τῆς ἀσίης. ὁ γὰρ δὴ νεῖλος ἀρξάμενος ἀπὸ τῶν καταδούπων ῥέει μέσην
                  αἴγυπτον σχίζων ἐς θάλασσαν. μέχρι μέν νυν κερκασώρου πόλιος ῥέει εἷς ἐὼν ὁ
                  νεῖλος, τὸ δὲ ἀπὸ ταύτης τῆς πόλιος σχίζεται τριφασίας ὁδούς. καὶ ἡ μὲν πρὸς ἠῶ
                  τρέπεται, τὸ καλέεται πηλούσιον στόμα, ἡ δὲ ἑτέρη τῶν ὁδῶν πρὸς ἑσπέρην ἔχει·
                  τοῦτο δὲ κανωβικὸν στόμα κέκληται. ἡ δὲ δὴ ἰθέα τῶν ὁδῶν τῷ νείλῳ ἐστὶ ἥδε· ἄνωθεν
                  φερόμενος ἐς τὸ ὀξὺ τοῦ δέλτα ἀπικνέεται, τὸ δὲ ἀπὸ τούτου σχίζων μέσον τὸ δέλτα
                  ἐς θάλασσαν ἐξιεῖ, οὔτε ἐλαχίστην μοῖραν τοῦ ὕδατος παρεχόμενος ταύτῃ οὔτε ἥκιστα
                  ὀνομαστήν, τὸ καλέεται σεβεννυτικὸν στόμα. ἔστι δὲ καὶ ἕτερα διφάσια στόματα ἀπὸ
                  τοῦ σεβεννυτικοῦ ἀποσχισθέντα φέροντα ἐς θάλασσαν, τοῖσι οὐνόματα κεῖται τάδε, τῷ
                  μὲν σαϊτικὸν αὐτῶν, τῷ δὲ μενδήσιον. τὸ δὲ βολβίτινον στόμα καὶ τὸ βουκολικὸν οὐκ
                  ἰθαγενέα στόματά ἐστι ἀλλ᾽ ὀρυκτά.</p>
            </div>
            <div
               n="18"
               type="chapter">
               <p>μαρτυρέει δέ μοι τῇ γνώμῃ, ὅτι τοσαύτη ἐστὶ αἴγυπτος ὅσην τινὰ ἐγὼ ἀποδείκνυμι τῷ
                  λόγῳ, καὶ τὸ ἄμμωνος χρηστήριον γενόμενον, τὸ ἐγὼ τῆς ἐμεωυτοῦ γνώμης ὕστερον περὶ
                  αἴγυπτον ἐπυθόμην. οἱ γὰρ δὴ ἐκ μαρέης τε πόλιος καὶ ἄπιος οἰκέοντες αἰγύπτου τὰ
                  πρόσουρα λιβύῃ, αὐτοί τε δοκέοντες εἶναι λίβυες καὶ οὐκ αἰγύπτιοι καὶ ἀχθόμενοι τῇ
                  περὶ τὰ ἱρὰ θρησκηίῃ, βουλόμενοι θηλέων βοῶν μὴ ἔργεσθαι, ἔπεμψαν ἐς ἄμμωνος
                  φάμενοι οὐδὲν σφίσι τε καὶ αἰγυπτίοισι κοινὸν εἶναι· οἰκέειν τε γὰρ ἔξω τοῦ δέλτα
                  καὶ οὐκ ὁμολογέειν αὐτοῖσι κατὰ γλῶσσαν , βούλεσθαί τε πάντων σφίσι ἐξεῖναι
                  γεύεσθαι. ὁ δὲ θεός σφεας οὐκ ἔα ποιέειν ταῦτα, φὰς αἴγυπτον εἶναι ταύτην τὴν ὁ
                  νεῖλος ἐπιὼν ἄρδει, καὶ αἰγυπτίους εἶναι τούτους οἳ ἔνερθε ἐλεφαντίνης πόλιος
                  οἰκέοντες ἀπὸ τοῦ ποταμοῦ τούτου πίνουσι. οὕτω σφι ταῦτα ἐχρήσθη.</p>
            </div>
            <div
               n="19"
               type="chapter">
               <p>ἐπέρχεται δὲ ὁ νεῖλος, ἐπεὰν πληθύῃ, οὐ μοῦνον τὸ δέλτα ἀλλὰ καὶ τοῦ λιβυκοῦ τε
                  λεγομένου χωρίου εἶναι καὶ τοῦ ἀραβίου ἐνιαχῇ καὶ ἐπὶ δύο ἡμερέων ἑκατέρωθι ὁδόν,
                  καὶ πλέον ἔτι τούτου καὶ ἔλασσον. τοῦ ποταμοῦ δὲ φύσιος πέρι οὔτε τι τῶν ἱρέων
                  οὔτε ἄλλου οὐδενὸς παραλαβεῖν ἐδυνάσθην. πρόθυμος δὲ ἔα τάδε παρ᾽ αὐτῶν πυθέσθαι,
                  ὅ τι κατέρχεται μὲν ὁ νεῖλος πληθύων ἀπὸ τροπέων τῶν θερινέων ἀρξάμενος ἐπ᾽ ἑκατὸν
                  ἡμέρας, πελάσας δὲ ἐς τὸν ἀριθμὸν τουτέων τῶν ἡμερέων ὀπίσω ἀπέρχεται ἀπολείπων τὸ
                  ῥέεθρον, ὥστε βραχὺς τὸν χειμῶνα ἅπαντα διατελέει ἐὼν μέχρις οὗ αὖτις τροπέων τῶν
                  θερινέων. τούτων ὦν πέρι οὐδενὸς οὐδὲν οἷός τε ἐγενόμην παραλαβεῖν παρὰ τῶν
                  αἰγυπτίων, ἱστορέων αὐτοὺς ἥντινα δύναμιν ἔχει ὁ νεῖλος τὰ ἔμπαλιν πεφυκέναι τῶν
                  ἄλλων ποταμῶν. ταῦτά τε δὴ τὰ λελεγμένα βουλόμενος εἰδέναι ἱστόρεον καὶ ὅ τι αὔρας
                  ἀποπνεούσας μοῦνος πάντων ποταμῶν οὐ παρέχεται.</p>
            </div>
            <div
               n="20"
               type="chapter">
               <p>ἀλλὰ ἑλλήνων μέν τινες ἐπίσημοι βουλόμενοι γενέσθαι σοφίην ἔλεξαν περὶ τοῦ ὕδατος
                  τούτου τριφασίας ὁδούς, τῶν τὰς μὲν δύο τῶν ὁδῶν οὐκ ἀξιῶ μνησθῆναι εἰ μὴ ὅσον
                  σημῆναι βουλόμενος μοῦνον. τῶν ἡ ἑτέρη μὲν λέγει τοὺς ἐτησίας ἀνέμους εἶναι
                  αἰτίους πληθύειν τὸν ποταμόν, κωλύοντας ἐς θάλασσαν ἐκρέειν τὸν νεῖλον. πολλάκις
                  δὲ ἐτησίαι μὲν οὐκ ὦν ἔπνευσαν, ὁ δὲ νεῖλος τὠυτὸ ἐργάζεται. πρὸς δέ, εἰ ἐτησίαι
                  αἴτιοι ἦσαν, χρῆν καὶ τοὺς ἄλλους ποταμούς, ὅσοι τοῖσι ἐτησίῃσι ἀντίοι ῥέουσι,
                  ὁμοίως πάσχειν καὶ κατὰ τὰ αὐτὰ τῷ νείλῳ, καὶ μᾶλλον ἔτι τοσούτῳ ὅσῳ ἐλάσσονες
                  ἐόντες ἀσθενέστερα τὰ ῥεύματα παρέχονται· εἰσὶ δὲ πολλοὶ μὲν ἐν τῇ συρίῃ ποταμοί,
                  πολλοὶ δὲ ἐν τῇ λιβύῃ, οἳ οὐδὲν τοιοῦτο πάσχουσι οἷόν τι καὶ ὁ νεῖλος.</p>
            </div>
            <div
               n="21"
               type="chapter">
               <p>ἡ δ᾽ ἑτέρη ἀνεπιστημονεστέρη μέν ἐστι τῆς λελεγμένης, λόγῳ δὲ εἰπεῖν θωμασιωτέρη,
                  ἣ λέγει ἀπὸ τοῦ ὠκεανοῦ ῥέοντα αὐτὸν ταῦτα μηχανᾶσθαι, τὸν δὲ ὠκεανὸν γῆν περὶ
                  πᾶσαν ῥέειν.</p>
            </div>
            <div
               n="22"
               type="chapter">
               <p>ἡ δὲ τρίτη τῶν ὁδῶν πολλὸν ἐπιεικεστάτη ἐοῦσα μάλιστα ἔψευσται. λέγει γὰρ δὴ οὐδ᾽
                  αὕτη οὐδέν, φαμένη τὸν νεῖλον ῥέειν ἀπὸ τηκομένης χιόνος, ὃς ῥέει μὲν ἐκ λιβύης
                  διὰ μέσων αἰθιόπων, ἐκδιδοῖ δὲ ἐς αἴγυπτον· κῶς ὦν δῆτα ῥέοι ἂν ἀπὸ χιόνος, ἀπὸ
                  τῶν θερμοτάτων τόπων ῥέων ἐς τὰ ψυχρότερα; τεκμήρια γῶν πολλά ἐστι, ἀνδρί γε
                  λογίζεσθαι τοιούτων πέρι οἵῳ τε ἐόντι, ὡς οὐδὲ οἰκὸς ἀπὸ χιόνος μιν ῥέειν. πρῶτον
                  μὲν καὶ μέγιστον μαρτύριον οἱ ἄνεμοι παρέχονται πνέοντες ἀπὸ τῶν χωρέων τουτέων
                  θερμοί. δεύτερον δέ, ὅτι ἄνομβρος ἡ χώρη καὶ ἀκρύσταλλος διατελέει ἐοῦσα, ἐπὶ δὲ
                  χιόνι πεσούσῃ πᾶσα ἀνάγκη ἐστὶ ὗσαι ἐν πέντε ἡμέρῃσι, ὥστε, εἰ ἐχιόνιζε, ὕετο ἂν
                  ταῦτα τὰ χωρία. τρίτα δέ, οἱ ἄνθρωποι ὑπὸ τοῦ καύματος μέλανες ἐόντες. ἰκτῖνοι δὲ
                  καὶ χελιδόνες δι᾽ ἔτεος ἐόντες οὐκ ἀπολείπουσι, γέρανοι δὲ φεύγουσαι τὸν χειμῶνα
                  τὸν ἐν τῇ σκυθικῇ χώρῃ γινόμενον φοιτῶσι ἐς χειμασίην ἐς τοὺς τόπους τούτους. εἰ
                  τοίνυν ἐχιόνιζε καὶ ὅσον ὦν ταύτην τὴν χώρην δι᾽ ἧς τε ῥέει καὶ ἐκ τῆς ἄρχεται
                  ῥέων ὁ νεῖλος, ἦν ἄν τι τούτων οὐδέν, ὡς ἡ ἀνάγκη ἐλέγχει.</p>
            </div>
            <div
               n="23"
               type="chapter">
               <p>ὁ δὲ περὶ τοῦ ὠκεανοῦ λέξας ἐς ἀφανὲς τὸν μῦθον ἀνενείκας οὐκ ἔχει ἔλεγχον· οὐ γάρ
                  τινα ἔγωγε οἶδα ποταμὸν ὠκεανὸν ἐόντα, ὅμηρον δὲ ἤ τινα τῶν πρότερον γενομένων
                  ποιητέων δοκέω τοὔνομα εὑρόντα ἐς ποίησιν ἐσενείκασθαι.</p>
            </div>
            <div
               n="24"
               type="chapter">
               <p>εἰ δὲ δεῖ μεμψάμενον γνώμας τὰς προκειμένας αὐτὸν περὶ τῶν ἀφανέων γνώμην
                  ἀποδέξασθαι, φράσω δι᾽ ὅ τι μοι δοκέει πληθύεσθαι ὁ νεῖλος τοῦ θέρεος· τὴν
                  χειμερινὴν ὥρην ἀπελαυνόμενος ὁ ἥλιος ἐκ τῆς ἀρχαίης διεξόδου ὑπὸ τῶν χειμώνων
                  ἔρχεται τῆς λιβύης τὰ ἄνω. ὡς μέν νυν ἐν ἐλαχίστῳ δηλῶσαι, πᾶν εἴρηται· τῆς γὰρ ἂν
                  ἀγχοτάτω τε ᾖ χώρης οὗτος ὁ θεὸς καὶ κατὰ ἥντινα, ταύτην οἰκὸς διψῆν τε ὑδάτων
                  μάλιστα καὶ τὰ ἐγχώρια ῥεύματα μαραίνεσθαι τῶν ποταμῶν.</p>
            </div>
            <div
               n="25"
               type="chapter">
               <p>ὡς δὲ ἐν πλέονι λόγῳ δηλῶσαι, ὧδε ἔχει. διεξιὼν τῆς λιβύης τὰ ἄνω ὁ ἥλιος τάδε
                  ποιέει. ἅτε διὰ παντὸς τοῦ χρόνου αἰθρίου τε ἐόντος τοῦ ἠέρος τοῦ κατὰ ταῦτα τὰ
                  χωρία καὶ ἀλεεινῆς τῆς χώρης ἐούσης καὶ ἄνευ ἀνέμων ψυχρῶν, διεξιὼν ποιέει οἷόν
                  περ καὶ τὸ θέρος ἔωθε ποιέειν ἰὼν τὸ μέσον τοῦ οὐρανοῦ· ἕλκει γὰρ ἐπ᾽ ἑωυτὸν τὸ
                  ὕδωρ, ἑλκύσας δὲ ἀπωθέει ἐς τὰ ἄνω χωρία, ὑπολαμβάνοντες δὲ οἱ ἄνεμοι καὶ
                  διασκιδνάντες τήκουσι· καὶ εἰσὶ οἰκότως οἱ ἀπὸ ταύτης τῆς χώρης πνέοντες, ὅ τε
                  νότος καὶ ὁ λίψ, ἀνέμων πολλὸν τῶν πάντων ὑετιώτατοι. δοκέει δέ μοι οὐδὲ πᾶν τὸ
                  ὕδωρ τὸ ἐπέτειον ἑκάστοτε ἀποπέμπεσθαι τοῦ νείλου ὁ ἥλιος, ἀλλὰ καὶ ὑπολείπεσθαι
                  περὶ ἑωυτόν. πρηϋνομένου δὲ τοῦ χειμῶνος ἀπέρχεται ὁ ἥλιος ἐς μέσον τὸν οὐρανὸν
                  ὀπίσω, καὶ τὸ ἐνθεῦτεν ἤδη ὁμοίως ἀπὸ πάντων ἕλκει τῶν ποταμῶν. τέως δὲ οἱ μὲν
                  ὀμβρίου ὕδατος συμμισγομένου πολλοῦ αὐτοῖσι, ἅτε ὑομένης τε τῆς χώρης καὶ
                  κεχαραδρωμένης, ῥέουσι μεγάλοι· τοῦ δὲ θέρεος τῶν τε ὄμβρων ἐπιλειπόντων αὐτοὺς
                  καὶ ὑπὸ τοῦ ἡλίου ἑλκόμενοι ἀσθενέες εἰσί. ὁ δὲ νεῖλος, ἐὼν ἄνομβρος, ἑλκόμενος δὲ
                  ὑπὸ τοῦ ἡλίου, μοῦνος ποταμῶν τοῦτον τὸν χρόνον οἰκότως αὐτὸς ἑωυτοῦ ῥέει πολλῷ
                  ὑποδεέστερος ἢ τοῦ θέρεος· τότε μὲν γὰρ μετὰ πάντων τῶν ὑδάτων ἴσον ἕλκεται, τὸν
                  δὲ χειμῶνα μοῦνος πιέζεται. οὕτω τὸν ἥλιον νενόμικα τούτων αἴτιον εἶναι.</p>
            </div>
            <div
               n="26"
               type="chapter">
               <p>αἴτιος δὲ ὁ αὐτὸς οὗτος κατὰ γνώμην τὴν ἐμὴν καὶ τὸν ἠέρα ξηρὸν τὸν ταύτῃ εἶναι,
                  διακαίων τὴν διέξοδον αὐτῷ · οὕτω τῆς λιβύης τὰ ἄνω θέρος αἰεὶ κατέχει. εἰ δὲ ἡ
                  στάσις ἤλλακτο τῶν ὡρέων καὶ τοῦ οὐρανοῦ τῇ μὲν νῦν ὁ βορέης τε καὶ ὁ χειμὼν
                  ἑστᾶσι, ταύτῃ μὲν τοῦ νότου ἦν ἡ στάσις καὶ τῆς μεσαμβρίης, τῇ δὲ ὁ νότος νῦν
                  ἕστηκε, ταύτῃ δὲ ὁ βορέης, εἰ ταῦτα οὕτως εἶχε, ὁ ἥλιος ἂν ἀπελαυνόμενος ἐκ μέσου
                  τοῦ οὐρανοῦ ὑπὸ τοῦ χειμῶνος καὶ τοῦ βορέω ἤιε ἂν τὰ ἄνω τῆς εὐρώπης κατά περ νῦν
                  τῆς λιβύης ἔρχεται, διεξιόντα δ᾽ ἄν μιν διὰ πάσης εὐρώπης ἔλπομαι ποιέειν ἂν τὸν
                  ἴστρον τά περ νῦν ἐργάζεται τὸν νεῖλον.</p>
            </div>
            <div
               n="27"
               type="chapter">
               <p>τῆς αὔρης δὲ πέρι, ὅ τι οὐκ ἀποπνέει ἀπὸ τοῦ νείλου, τήνδε ἔχω γνώμην, ὡς κάρτα
                  ἀπὸ θερμέων χωρέων οὐκ οἰκός ἐστι οὐδὲν ἀποπνέειν, αὔρη δὲ ἀπὸ ψυχροῦ τινος φιλέει
                  πνέειν.</p>
            </div>
            <div
               n="28"
               type="chapter">
               <p>ταῦτα μέν νυν ἔστω ὡς ἔστι τε καὶ ὡς ἀρχὴν ἐγένετο. τοῦ δὲ νείλου τὰς πηγὰς οὔτε
                  αἰγυπτίων οὔτε λιβύων οὔτε ἑλλήνων τῶν ἐμοὶ ἀπικομένων ἐς λόγους οὐδεὶς ὑπέσχετο
                  εἰδέναι, εἰ μὴ ἐν αἰγύπτῳ ἐν σάϊ πόλι ὁ γραμματιστὴς τῶν ἱρῶν χρημάτων τῆς
                  ἀθηναίης. οὗτος δ᾽ ἔμοιγε παίζειν ἐδόκεε, φάμενος εἰδέναι ἀτρεκέως. ἔλεγε δὲ ὧδε,
                  εἶναι δύο ὄρεα ἐς ὀξὺ τὰς κορυφὰς ἀπηγμένα, μεταξὺ συήνης τε πόλιος κείμενα τῆς
                  θηβαΐδος καὶ ἐλεφαντίνης, οὐνόματα δὲ εἶναι τοῖσι ὄρεσι τῷ μὲν κρῶφι, τῷ δὲ μῶφι·
                  τὰς ὦν δὴ πηγὰς τοῦ νείλου ἐούσας ἀβύσσους ἐκ τοῦ μέσου τῶν ὀρέων τούτων ῥέειν,
                  καὶ τὸ μὲν ἥμισυ τοῦ ὕδατος ἐπ᾽ αἰγύπτου ῥέειν καὶ πρὸς βορέην ἄνεμον, τὸ δ᾽
                  ἕτερον ἥμισυ ἐπ᾽ αἰθιοπίης τε καὶ νότου. ὡς δὲ ἄβυσσοί εἰσι αἱ πηγαί, ἐς διάπειραν
                  ἔφη τούτου ψαμμήτιχον αἰγύπτου βασιλέα ἀπικέσθαι· πολλέων γὰρ αὐτὸν χιλιάδων
                  ὀργυιέων πλεξάμενον κάλον κατεῖναι ταύτῃ καὶ οὐκ ἐξικέσθαι ἐς βυσσόν. οὗτος μὲν δὴ
                  ὁ γραμματιστής, εἰ ἄρα ταῦτα γενόμενα ἔλεγε, ἀπέφαινε, ὡς ἐμὲ κατανοέειν, δίνας
                  τινὰς ταύτῃ ἐούσας ἰσχυρὰς καὶ παλιρροίην, οἷα δὲ ἐμβάλλοντος τοῦ ὕδατος τοῖσι
                  ὄρεσι, ὥστε μὴ δύνασθαι κατιεμένην καταπειρητηρίην ἐς βυσσὸν ἰέναι.</p>
            </div>
            <div
               n="29"
               type="chapter">
               <p>ἄλλου δὲ οὐδενὸς οὐδὲν ἐδυνάμην πυθέσθαι, ἀλλὰ τοσόνδε μὲν ἄλλο ἐπὶ μακρότατον
                  ἐπυθόμην, μέχρι μὲν ἐλεφαντίνης πόλιος αὐτόπτης ἐλθών, τὸ δ᾽ ἀπὸ τούτου ἀκοῇ ἤδη
                  ἱστορέων.</p>
               <p>ἀπὸ ἐλεφαντίνης πόλιος ἄνω ἰόντι ἄναντές ἐστι χωρίον· ταύτῃ ὦν δεῖ τὸ πλοῖον
                  διαδήσαντας ἀμφοτέρωθεν κατά περ βοῦν πορεύεσθαι· ἢν δὲ ἀπορραγῇ τὸ πλοῖον,
                  οἴχεται φερόμενον ὑπὸ ἰσχύος τοῦ ῥόου. τὸ δὲ χωρίον τοῦτό ἐστι ἐπ᾽ ἡμέρας τέσσερας
                  πλόος, σκολιὸς δὲ ταύτῃ κατά περ ὁ μαίανδρός ἐστι ὁ νεῖλος· σχοῖνοι δὲ δυώδεκά
                  εἰσι οὗτοι τοὺς δεῖ τούτῳ τῷ τρόπῳ διεκπλῶσαι. καὶ ἔπειτα ἀπίξεαι ἐς πεδίον λεῖον,
                  ἐν τῷ νῆσον περιρρέει ὁ νεῖλος· ταχομψὼ οὔνομα αὐτῇ ἐστι· οἰκέουσι δὲ τὰ ἀπὸ
                  ἐλεφαντίνης ἄνω αἰθίοπες ἤδη καὶ τῆς νήσου τὸ ἥμισυ, τὸ δὲ ἥμισυ αἰγύπτιοι. ἔχεται
                  δὲ τῆς νήσου λίμνη μεγάλη, τὴν πέριξ νομάδες αἰθίοπες νέμονται· τὴν διεκπλώσας ἐς
                  τοῦ νείλου τὸ ῥέεθρον ἥξεις, τὸ ἐς τὴν λίμνην ταύτην ἐκδιδοῖ. καὶ ἔπειτα ἀποβὰς
                  παρὰ τὸν ποταμὸν ὁδοιπορίην ποιήσεαι ἡμερέων τεσσεράκοντα· σκόπελοί τε γὰρ ἐν τῷ
                  νείλῳ ὀξέες ἀνέχουσι καὶ χοιράδες πολλαί εἰσι, δι᾽ ὧν οὐκ οἷά τέ ἐστι πλέειν.
                  διεξελθὼν δὲ ἐν τῇσι τεσσεράκοντα ἡμέρῃσι τοῦτο τὸ χωρίον, αὖτις ἐς ἕτερον πλοῖον
                  ἐσβὰς δυώδεκα ἡμέρας πλεύσεαι καὶ ἔπειτα ἥξεις ἐς πόλιν μεγάλην τῇ οὔνομά ἐστι
                  μεροή. λέγεται δὲ αὕτη ἡ πόλις εἶναι μητρόπολις τῶν ἄλλων αἰθιόπων· οἱ δ᾽ ἐν ταύτῃ
                  δία θεῶν καὶ διόνυσον μούνους σέβονται, τούτους τε μεγάλως τιμῶσι· καί σφι
                  μαντήιον διὸς κατέστηκε· στρατεύονται δέ, ἐπεάν σφεας ὁ θεὸς οὗτος κελεύῃ διὰ
                  θεσπισμάτων, καὶ τῇ ἂν κελεύῃ, ἐκεῖσε.</p>
            </div>
            <div
               n="30"
               type="chapter">
               <p><seg
                     n="1">ἀπὸ δὲ ταύτης τῆς πόλιος πλέων ἐν ἴσῳ χρόνῳ ἄλλῳ ἥξεις ἐς τοὺς αὐτομόλους
                     ἐν ὅσῳ περ ἐξ ἐλεφαντίνης ἦλθες ἐς τὴν μητρόπολιν τὴν αἰθιόπων. τοῖσι δὲ
                     αὐτομόλοισι τούτοισι οὔνομά ἐστι<term
                        xml:lang="eg">ἀσμάχ</term>, δύναται δὲ τοῦτο τὸ ἔπος κατὰ τὴν ἑλλήνων
                        γλῶσσαν<gloss>οἱ ἐξ ἀριστερῆς χειρὸς παριστάμενοι βασιλέϊ</gloss>.</seg><seg
                     n="2">ἀπέστησαν δὲ αὗται τέσσερες καὶ εἴκοσι μυριάδες αἰγυπτίων τῶν μαχίμων ἐς
                     τοὺς αἰθίοπας τούτους δι᾽ αἰτίην τοιήνδε. ἐπὶ ψαμμητίχου βασιλέος φυλακαὶ
                     κατέστασαν ἔν τε ἐλεφαντίνῃ πόλι πρὸς αἰθιόπων καὶ ἐν δάφνῃσι τῇσι πηλουσίῃσι
                     ἄλλη δὲ πρὸς ἀραβίων τε καὶ ἀσσυρίων καὶ ἐν μαρέῃ πρὸς λιβύης ἄλλη·</seg><seg
                     n="3">ἔτι δὲ ἐπ᾽ ἐμέο καὶ περσέων κατὰ ταὐτὰ αἱ φυλακαὶ ἔχουσι ὡς καὶ ἐπὶ
                     ψαμμητίχου ἦσαν· καὶ γὰρ ἐν ἐλεφαντίνῃ πέρσαι φρουρέουσι καὶ ἐν δάφνῃσι. τοὺς
                     ὦν δὴ αἰγυπτίους τρία ἔτεα φρουρήσαντας ἀπέλυε οὐδεὶς τῆς φρουρῆς· οἱ δὲ
                     βουλευσάμενοι καὶ κοινῷ λόγῳ χρησάμενοι πάντες ἀπὸ τοῦ ψαμμητίχου ἀποστάντες
                     ἤισαν ἐς αἰθιοπίην.</seg><seg
                     n="4">ψαμμήτιχος δὲ πυθόμενος ἐδίωκε· ὡς δὲ κατέλαβε, ἐδέετο πολλὰ λέγων καί
                     σφεας θεοὺς πατρωίους ἀπολιπεῖν οὐκ ἔα καὶ τέκνα καὶ γυναῖκας· τῶν δέ τινα
                     λέγεται δείξαντα τὸ αἰδοῖον εἰπεῖν, ἔνθα ἂν τοῦτο ᾖ, ἔσεσθαι αὐτοῖσι ἐνθαῦτα
                     καὶ τέκνα καὶ γυναῖκας.</seg><seg
                     n="5">οὗτοι ἐπείτε ἐς αἰθιοπίην ἀπίκοντο, διδοῦσι σφέας αὐτοὺς τῷ αἰθιόπων
                     βασιλέϊ. ὁ δέ σφεας τῷδε ἀντιδωρέεται· ἦσάν οἱ διάφοροί τινες γεγονότες τῶν
                     αἰθιόπων· τούτους ἐκέλευε ἐξελόντας τὴν ἐκείνων γῆν οἰκέειν.</seg><seg
                     n="5">τούτων δὲ ἐσοικισθέντων ἐς τοὺς αἰθίοπας, ἡμερώτεροι γεγόνασι αἰθίοπες,
                     ἤθεα μαθόντες αἰγύπτια.</seg></p>
            </div>
            <div
               n="31"
               type="chapter">
               <p>μέχρι μέν νυν τεσσέρων μηνῶν πλόου καὶ ὁδοῦ γινώσκεται ὁ νεῖλος πάρεξ τοῦ ἐν
                  αἰγύπτῳ ῥεύματος· τοσοῦτοι γὰρ συμβαλλομένῳ μῆνες εὑρίσκονται ἀναισιμούμενοι ἐξ
                  ἐλεφαντίνης πορευομένῳ ἐς τοὺς αὐτομόλους τούτους· ῥέει δὲ ἀπὸ ἑσπέρης τε καὶ
                  ἡλίου δυσμέων. τὸ δὲ ἀπὸ τοῦδε οὐδεὶς ἔχει σαφέως φράσαι· ἔρημος γάρ ἐστι ἡ χώρη
                  αὕτη ὑπὸ καύματος.</p>
            </div>
            <div
               n="32"
               type="chapter">
               <p>ἀλλὰ τάδε μὲν ἤκουσα ἀνδρῶν κυρηναίων φαμένων ἐλθεῖν τε ἐπὶ τὸ ἄμμωνος χρηστήριον
                  καὶ ἀπικέσθαι ἐς λόγους ἐτεάρχῳ τῷ ἀμμωνίων βασιλέϊ, καί κως ἐκ λόγων ἄλλων
                  ἀπικέσθαι ἐς λέσχην περὶ τοῦ νείλου, ὡς οὐδεὶς αὐτοῦ οἶδε τὰς πηγάς. καὶ τὸν
                  ἐτέαρχον φάναι ἐλθεῖν κοτε παρ᾽ αὐτὸν νασαμῶνας ἄνδρας· τὸ δὲ ἔθνος τοῦτο ἐστὶ μὲν
                  λιβυκόν, νέμεται δὲ τὴν σύρτιν τε καὶ τὴν πρὸς ἠῶ χώρην τῆς σύρτιος οὐκ ἐπὶ πολλόν
                  · ἀπικομένους δὲ τοὺς νασαμῶνας καὶ εἰρωτωμένους εἴ τι ἔχουσι πλέον λέγειν περὶ
                  τῶν ἐρήμων τῆς λιβύης, φάναι παρὰ σφίσι γενέσθαι ἀνδρῶν δυναστέων παῖδας ὑβριστάς,
                  τοὺς ἄλλα τε μηχανᾶσθαι ἀνδρωθέντας περισσὰ καὶ δὴ καὶ ἀποκληρῶσαι πέντε ἑωυτῶν
                  ὀψομένους τὰ ἔρημα τῆς λιβύης καὶ εἴ τι πλέον ἴδοιεν τῶν τὰ μακρότατα ἰδομένων.
                  τῆς γὰρ λιβύης τὰ μὲν κατὰ τὴν βορηίην θάλασσαν ἀπ᾽ αἰγύπτου ἀρξάμενοι μέχρι
                  σολόεντος ἄκρης, ἣ τελευτᾷ τῆς λιβύης, παρήκουσι παρὰ πᾶσαν λίβυες καὶ λιβύων
                  ἔθνεα πολλά, πλὴν ὅσον ἕλληνες καὶ φοίνικες ἔχουσι· τὰ δὲ ὑπὲρ θαλάσσης τε καὶ τῶν
                  ἐπὶ θάλασσαν κατηκόντων ἀνθρώπων, τὰ κατύπερθε θηριώδης ἐστὶ ἡ λιβύη· τὰ δὲ
                  κατύπερθε τῆς θηριώδεος ψάμμος τέ ἐστι καὶ ἄνυδρος δεινῶς καὶ ἔρημος πάντων.
                  ἐκείνους ὦν τοὺς νεηνίας ἀποπεμπομένους ὑπὸ τῶν ἡλίκων, ὕδατί τε καὶ σιτίοισι εὖ
                  ἐξηρτυμένους, ἰέναι τὰ πρῶτα μὲν διὰ τῆς οἰκεομένης, ταύτην δὲ διεξελθόντας ἐς τὴν
                  θηριώδεα ἀπικέσθαι, ἐκ δὲ ταύτης τὴν ἔρημον διεξιέναι τὴν ὁδὸν ποιευμένους πρὸς
                  ζέφυρον ἄνεμον. διεξελθόντας δὲ χῶρον πολλὸν ψαμμώδεα καὶ ἐν πολλῇσι ἡμέρῃσι ἰδεῖν
                  δή κοτε δένδρεα ἐν πεδίῳ πεφυκότα, καί σφεας προσελθόντας ἅπτεσθαι τοῦ ἐπεόντος
                  ἐπὶ τῶν δενδρέων καρποῦ, ἁπτομένοισι δέ σφι ἐπελθεῖν ἄνδρας μικρούς, μετρίων
                  ἐλάσσονας ἀνδρῶν, λαβόντας δὲ ἄγειν σφέας· φωνῆς δὲ οὔτε τι τῆς ἐκείνων τοὺς
                  νασαμῶνας γινώσκειν οὔτε τοὺς ἄγοντας τῶν νασαμώνων. ἄγειν τε δὴ αὐτοὺς δι᾽ ἑλέων
                  μεγίστων, καὶ διεξελθόντας ταῦτα ἀπικέσθαι ἐς πόλιν ἐν τῇ πάντας εἶναι τοῖσι
                  ἄγουσι τὸ μέγαθος ἴσους, χρῶμα δὲ μέλανας. παρὰ δὲ τὴν πόλιν ῥέειν ποταμὸν μέγαν,
                  ῥέειν δὲ ἀπὸ ἑσπέρης αὐτὸν πρὸς ἥλιον ἀνατέλλοντα, φαίνεσθαι δὲ ἐν αὐτῷ
                  κροκοδείλους.</p>
            </div>
            <div
               n="33"
               type="chapter">
               <p>ὁ μὲν δὴ τοῦ ἀμμωνίου ἐτεάρχου λόγος ἐς τοσοῦτό μοι δεδηλώσθω, πλὴν ὅτι
                  ἀπονοστῆσαί τε ἔφασκε τοὺς νασαμῶνας, ὡς οἱ κυρηναῖοι ἔλεγον, καὶ ἐς τοὺς οὗτοι
                  ἀπίκοντο ἀνθρώπους, γόητας εἶναι ἅπαντας. τὸν δὲ δὴ ποταμὸν τοῦτον τὸν παραρρέοντα
                  καὶ ἐτέαρχος συνεβάλλετο εἶναι νεῖλον, καὶ δὴ καὶ ὁ λόγος οὕτω αἱρέει. ῥέει γὰρ ἐκ
                  λιβύης ὁ νεῖλος καὶ μέσην τάμνων λιβύην· καὶ ὡς ἐγὼ συμβάλλομαι τοῖσι ἐμφανέσι τὰ
                  μὴ γινωσκόμενα τεκμαιρόμενος, τῷ ἴστρῳ ἐκ τῶν ἴσων μέτρων ὁρμᾶται. ἴστρος τε γὰρ
                  ποταμὸς ἀρξάμενος ἐκ κελτῶν καὶ πυρήνης πόλιος ῥέει μέσην σχίζων τὴν εὐρώπην οἱ δὲ
                  κελτοί εἰσι ἔξω ἡρακλέων στηλέων, ὁμουρέουσι δὲ κυνησίοισι, οἳ ἔσχατοι πρὸς
                  δυσμέων οἰκέουσι τῶν ἐν τῇ εὐρώπῃ κατοικημένων · τελευτᾷ δὲ ὁ ἴστρος ἐς θάλασσαν
                  ῥέων τὴν τοῦ εὐξείνου πόντου διὰ πάσης εὐρώπης, τῇ ἰστρίην οἱ μιλησίων οἰκέουσι
                  ἄποικοι.</p>
            </div>
            <div
               n="34"
               type="chapter">
               <p>ὁ μὲν δὴ ἴστρος, ῥέει γὰρ δι᾽ οἰκεομένης, πρὸς πολλῶν γινώσκεται, περὶ δὲ τῶν τοῦ
                  νείλου πηγέων οὐδεὶς ἔχει λέγειν· ἀοίκητός τε γὰρ καὶ ἔρημός ἐστι ἡ λιβύη δι᾽ ἧς
                  ῥέει. περὶ δὲ τοῦ ῥεύματος αὐτοῦ, ἐπ᾽ ὅσον μακρότατον ἱστορέοντα ἦν ἐξικέσθαι,
                  εἴρηται. ἐκδιδοῖ δὲ ἐς αἴγυπτον, ἡ δὲ αἴγυπτος τῆς ὀρεινῆς κιλικίης μάλιστά κῃ
                  ἀντίη κεῖται· ἐνθεῦτεν δὲ ἐς σινώπην τὴν ἐν τῷ εὐξείνῳ πόντῳ πέντε ἡμερέων ἰθέα
                  ὁδὸς εὐζώνῳ ἀνδρί· ἡ δὲ σινώπη τῷ ἴστρῳ ἐκδιδόντι ἐς θάλασσαν ἀντίον κεῖται. οὕτω
                  τὸν νεῖλον δοκέω διὰ πάσης τῆς λιβύης διεξιόντα ἐξισοῦσθαι τῷ ἴστρῳ. νείλου μέν
                  νυν πέρι τοσαῦτα εἰρήσθω.</p>
            </div>
            <div
               n="35"
               type="chapter">
               <p><seg
                     n="1">ἔρχομαι δὲ περὶ αἰγύπτου μηκυνέων τὸν λόγον, ὅτι πλεῖστα θωμάσια ἔχει ἢ ἡ
                     ἄλλη πᾶσα χώρη καὶ ἔργα λόγου μέζω παρέχεται πρὸς πᾶσαν ἄλλην χώρην· τούτων
                     εἵνεκα πλέω περὶ αὐτῆς εἰρήσεται.</seg><seg
                     n="2">αἰγύπτιοι ἅμα τῷ οὐρανῷ τῷ κατὰ σφέας ἐόντι ἑτεροίῳ καὶ τῷ ποταμῷ φύσιν
                     ἀλλοίην παρεχομένῳ ἢ οἱ ἄλλοι ποταμοί, τὰ πολλὰ πάντα ἔμπαλιν τοῖσι ἄλλοισι
                     ἀνθρώποισι ἐστήσαντο ἤθεά τε καὶ νόμους. ἐν τοῖσι αἱ μὲν γυναῖκες ἀγοράζουσι
                     καὶ καπηλεύουσι, οἱ δὲ ἄνδρες κατ᾽ οἴκους ἐόντες ὑφαίνουσι. ὑφαίνουσι δὲ οἱ μὲν
                     ἄλλοι ἄνω τὴν κρόκην ὠθέοντες, αἰγύπτιοι δὲ κάτω.</seg><seg
                     n="3">τὰ ἄχθεα οἱ μὲν ἄνδρες ἐπὶ τῶν κεφαλέων φορέουσι, αἱ δὲ γυναῖκες ἐπὶ τῶν
                     ὤμων. οὐρέουσι αἱ μὲν γυναῖκες ὀρθαί, οἱ δὲ ἄνδρες κατήμενοι. εὐμαρείῃ χρέωνται
                     ἐν τοῖσι οἴκοισι, ἐσθίουσι δὲ ἔξω ἐν τῇσι ὁδοῖσι, ἐπιλέγοντες ὡς τὰ μὲν αἰσχρὰ
                     ἀναγκαῖα δὲ ἐν ἀποκρύφῳ ἐστὶ ποιέειν χρεόν, τὰ δὲ μὴ αἰσχρὰ ἀναφανδόν.</seg><seg
                     n="4">ἱρᾶται γυνὴ μὲν οὐδεμία οὔτε ἔρσενος θεοῦ οὔτε θηλέης, ἄνδρες δὲ πάντων
                     τε καὶ πασέων. τρέφειν τοὺς τοκέας τοῖσι μὲν παισὶ οὐδεμία ἀνάγκη μὴ
                     βουλομένοισι, τῇσι δὲ θυγατράσι πᾶσα ἀνάγκη καὶ μὴ βουλομένῃσι.</seg></p>
            </div>
            <div
               n="36"
               type="chapter">
               <p>οἱ ἱρέες τῶν θεῶν τῇ μὲν ἄλλῃ κομῶσι, ἐν αἰγύπτῳ δὲ ξυροῦνται. τοῖσι ἄλλοισι
                  ἀνθρώποισι νόμος ἅμα κήδεϊ κεκάρθαι τὰς κεφαλὰς τοὺς μάλιστα ἱκνέεται, αἰγύπτιοι
                  δὲ ὑπὸ τοὺς θανάτους ἀνιεῖσι τὰς τρίχας αὔξεσθαι τάς τε ἐν τῇ κεφαλῇ καὶ τῷ
                  γενείῳ, τέως ἐξυρωμένοι. τοῖσι μὲν ἄλλοισι ἀνθρώποισι χωρὶς θηρίων ἡ δίαιτα
                  ἀποκέκριται, αἰγυπτίοισι δὲ ὁμοῦ θηρίοισι ἡ δίαιτά ἐστι. ἀπὸ πυρῶν καὶ κριθέων
                  ὧλλοι ζώουσι, αἰγυπτίων δὲ τῷ ποιευμένῳ ἀπὸ τούτων τὴν ζόην ὄνειδος μέγιστόν ἐστι,
                  ἀλλὰ ἀπὸ ὀλυρέων ποιεῦνται σιτία, τὰς ζειὰς μετεξέτεροι καλέουσι. φυρῶσι τὸ μὲν
                  σταῖς τοῖσι ποσί, τὸν δὲ πηλὸν τῇσι χερσί, καὶ τὴν κόπρον ἀναιρέονται. τὰ αἰδοῖα
                  ὧλλοι μὲν ἐῶσι ὡς ἐγένοντο, πλὴν ὅσοι ἀπὸ τούτων ἔμαθον, αἰγύπτιοι δὲ
                  περιτάμνονται. εἵματα τῶν μὲν ἀνδρῶν ἕκαστος ἔχει δύο, τῶν δὲ γυναικῶν ἓν ἑκάστη.
                  τῶν ἱστίων τοὺς κρίκους καὶ τοὺς κάλους οἱ μὲν ἄλλοι ἔξωθεν προσδέουσι, αἰγύπτιοι
                  δὲ ἔσωθεν. γράμματα γράφουσι καὶ λογίζονται ψήφοισι ἕλληνες μὲν ἀπὸ τῶν ἀριστερῶν
                  ἐπὶ τὰ δεξιὰ φέροντες τὴν χεῖρα, αἰγύπτιοι δὲ ἀπὸ τῶν δεξιῶν ἐπὶ τὰ ἀριστερά· καὶ
                  ποιεῦντες ταῦτα αὐτοὶ μέν φασι ἐπιδέξια ποιέειν, ἕλληνας δὲ ἐπαρίστερα. διφασίοισι
                  δὲ γράμμασι χρέωνται, καὶ τὰ μὲν αὐτῶν ἱρά, τὰ δὲ δημοτικὰ καλέεται.</p>
            </div>
            <div
               n="37"
               type="chapter">
               <p>θεοσεβέες δὲ περισσῶς ἐόντες μάλιστα πάντων ἀνθρώπων νόμοισι τοιοισίδε χρέωνται.
                  ἐκ χαλκέων ποτηρίων πίνουσι, διασμῶντες ἀνὰ πᾶσαν ἡμέρην, οὐκ ὁ μέν, ὁ δ᾽ οὔ, ἀλλὰ
                  πάντες. εἵματα δὲ λίνεα φορέουσι αἰεὶ νεόπλυτα, ἐπιτηδεύοντες τοῦτο μάλιστα. τά τε
                  αἰδοῖα περιτάμνονται καθαρειότητος εἵνεκεν, προτιμῶντες καθαροὶ εἶναι ἢ
                  εὐπρεπέστεροι. οἱ δὲ ἱρέες ξυροῦνται πᾶν τὸ σῶμα διὰ τρίτης ἡμέρης, ἵνα μήτε φθεὶρ
                  μήτε ἄλλο μυσαρὸν μηδὲν ἐγγίνηταί σφι θεραπεύουσι τοὺς θεούς. ἐσθῆτα δὲ φορέουσι
                  οἱ ἱρέες λινέην μούνην καὶ ὑποδήματα βύβλινα, ἄλλην δέ σφι ἐσθῆτα οὐκ ἔξεστι
                  λαβεῖν οὐδὲ ὑποδήματα ἄλλα. λοῦνται δὲ δίς τε τῆς ἡμέρης ἑκάστης ψυχρῷ καὶ δὶς
                  ἑκάστης νυκτός, ἄλλας τε θρησκηίας ἐπιτελέουσι μυρίας ὡς εἰπεῖν λόγῳ. πάσχουσι δὲ
                  καὶ ἀγαθὰ οὐκ ὀλίγα· οὔτε τι γὰρ τῶν οἰκηίων τρίβουσι οὔτε δαπανῶνται, ἀλλὰ καὶ
                  σιτία σφί ἐστι ἱρὰ πεσσόμενα, καὶ κρεῶν βοέων καὶ χηνέων πλῆθός τι ἑκάστῳ γίνεται
                  πολλὸν ἡμέρης ἑκάστης, δίδοται δέ σφι καὶ οἶνος ἀμπέλινος· ἰχθύων δὲ οὔ σφι ἔξεστι
                  πάσασθαι. κυάμους δὲ οὔτε τι μάλα σπείρουσι αἰγύπτιοι ἐν τῇ χώρῃ, τούς τε
                  γενομένους οὔτε τρώγουσι οὔτε ἕψοντες πατέονται· οἱ δὲ δὴ ἱρέες οὐδὲ ὁρῶντες
                  ἀνέχονται, νομίζοντες οὐ καθαρὸν εἶναί μιν ὄσπριον. ἱρᾶται δὲ οὐκ εἷς ἑκάστου τῶν
                  θεῶν ἀλλὰ πολλοί, τῶν εἷς ἐστι ἀρχιερεύς· ἐπεὰν δέ τις ἀποθάνῃ, τούτου ὁ παῖς
                  ἀντικατίσταται.</p>
            </div>
            <div
               n="38"
               type="chapter">
               <p>τοὺς δὲ βοῦς τοὺς ἔρσενας τοῦ ἐπάφου εἶναι νομίζουσι καὶ τούτου εἵνεκα δοκιμάζουσι
                  αὐτοὺς ὧδε· τρίχα ἢν καὶ μίαν ἴδηται ἐπεοῦσαν μέλαιναν, οὐ καθαρὸν εἶναι νομίζει.
                  δίζηται δὲ ταῦτα ἐπὶ τούτῳ τεταγμένος τῶν τις ἱρέων καὶ ὀρθοῦ ἑστεῶτος τοῦ κτήνεος
                  καὶ ὑπτίου καὶ τὴν γλῶσσαν ἐξειρύσας, εἰ καθαρὴ τῶν προκειμένων σημηίων, τὰ ἐγὼ ἐν
                  ἄλλῳ λόγῳ ἐρέω· κατορᾷ δὲ καὶ τὰς τρίχας τῆς οὐρῆς εἰ κατὰ φύσιν ἔχει πεφυκυίας.
                  ἢν δὲ τούτων πάντων ᾖ καθαρός, σημαίνεται βύβλῳ περὶ τὰ κέρεα εἱλίσσων καὶ ἔπειτα
                  γῆν σημαντρίδα ἐπιπλάσας ἐπιβάλλει τὸν δακτύλιον· καὶ οὕτω ἀπάγουσι. ἀσήμαντον δὲ
                  θύσαντι θάνατος ἡ ζημίη ἐπίκειται.</p>
            </div>
            <div
               n="39"
               type="chapter">
               <p>δοκιμάζεται μέν νυν τὸ κτῆνος τρόπῳ τοιῷδε, θυσίη δέ σφι ἥδε κατέστηκε. ἀγαγόντες
                  τὸ σεσημασμένον κτῆνος πρὸς τὸν βωμὸν ὅκου ἂν θύωσι, πῦρ ἀνακαίουσι, ἔπειτα δὲ ἐπ᾽
                  αὐτοῦ οἶνον κατὰ τοῦ ἱρηίου ἐπισπείσαντες καὶ ἐπικαλέσαντες τὸν θεὸν σφάζουσι·
                  σφάξαντες δὲ ἀποτάμνουσι τὴν κεφαλήν. σῶμα μὲν δὴ τοῦ κτήνεος δείρουσι, κεφαλῇ δὲ
                  κείνῃ πολλὰ καταρησάμενοι φέρουσι, τοῖσι μὲν ἂν ᾖ ἀγορὴ καὶ ἕλληνές σφι ἔωσι
                  ἐπιδήμιοι ἔμποροι, οἱ δὲ φέροντες ἐς τὴν ἀγορὴν ἀπ᾽ ὦν ἔδοντο, τοῖσι δὲ ἂν μὴ
                  παρέωσι ἕλληνες, οἱ δ᾽ ἐκβάλλουσι ἐς τὸν ποταμόν. καταρῶνται δὲ τάδε λέγοντες τῇσι
                  κεφαλῇσι, εἴ τι μέλλει ἢ σφίσι τοῖσι θύουσι ἢ αἰγύπτῳ τῇ συναπάσῃ κακὸν γενέσθαι,
                  ἐς κεφαλὴν ταύτην τραπέσθαι. κατὰ μέν νυν τὰς κεφαλὰς τῶν θυομένων κτηνέων καὶ τὴν
                  ἐπίσπεισιν τοῦ οἴνου πάντες αἰγύπτιοι νόμοισι τοῖσι αὐτοῖσι χρέωνται ὁμοίως ἐς
                  πάντα τὰ ἱρά, καὶ ἀπὸ τούτου τοῦ νόμου οὐδὲ ἄλλου οὐδενὸς ἐμψύχου κεφαλῆς γεύσεται
                  αἰγυπτίων οὐδείς.</p>
            </div>
            <div
               n="40"
               type="chapter">
               <p>ἡ δὲ δὴ ἐξαίρεσις τῶν ἱρῶν καὶ ἡ καῦσις ἄλλη περὶ ἄλλο ἱρόν σφι κατέστηκε· τὴν δ᾽
                  ὦν μεγίστην τε δαίμονα ἥγηνται εἶναι καὶ μεγίστην οἱ ὁρτὴν ἀνάγουσι, ταύτην
                  ἔρχομαι ἐρέων. ἐπεὰν ἀποδείρωσι τὸν βοῦν, κατευξάμενοι κοιλίην μὲν κείνην πᾶσαν ἐξ
                  ὦν εἷλον, σπλάγχνα δὲ αὐτοῦ λείπουσι ἐν τῷ σώματι καὶ τὴν πιμελήν, σκέλεα δὲ
                  ἀποτάμνουσι καὶ τὴν ὀσφὺν ἄκρην καὶ τοὺς ὤμους τε καὶ τὸν τράχηλον. ταῦτα δὲ
                  ποιήσαντες τὸ ἄλλο σῶμα τοῦ βοὸς πιμπλᾶσι ἄρτων καθαρῶν καὶ μέλιτος καὶ ἀσταφίδος
                  καὶ σύκων καὶ λιβανωτοῦ καὶ σμύρνης καὶ τῶν ἄλλων θυωμάτων, πλήσαντες δὲ τούτων
                  καταγίζουσι, ἔλαιον ἄφθονον καταχέοντες. προνηστεύσαντες δὲ θύουσι, καιομένων δὲ
                  τῶν ἱρῶν τύπτονται πάντες· ἐπεὰν δὲ ἀποτύψωνται, δαῖτα προτιθέαται τὰ ἐλίποντο τῶν
                  ἱρῶν.</p>
            </div>
            <div
               n="41"
               type="chapter">
               <p><seg
                     n="1">τοὺς μέν νυν καθαροὺς βοῦς τοὺς ἔρσενας καὶ τοὺς μόσχους οἱ πάντες
                     αἰγύπτιοι θύουσι, τὰς δὲ θηλέας οὔ σφι ἔξεστι θύειν, ἀλλ᾽ ἱραί εἰσι τῆς
                     ἴσιος.</seg><seg
                     n="2">τὸ γὰρ τῆς ἴσιος ἄγαλμα ἐὸν γυναικήιον βούκερών ἐστι, κατά περ ἕλληνες
                     τὴν ἰοῦν γράφουσι, καὶ τὰς βοῦς τὰς θηλέας αἰγύπτιοι πάντες ὁμοίως σέβονται
                     προβάτων πάντων μάλιστα μακρῷ.</seg><seg
                     n="3">τῶν εἵνεκα οὔτε ἀνὴρ αἰγύπτιος οὔτε γυνὴ ἄνδρα ἕλληνα φιλήσειε ἂν ἐπὶ τῷ
                     στόματι, οὐδὲ μαχαίρῃ ἀνδρὸς ἕλληνος χρήσεται οὐδὲ ὀβελοῖσι οὐδὲ λέβητι, οὐδὲ
                     κρέως καθαροῦ βοὸς διατετμημένου ἑλληνικῇ μαχαίρῃ γεύσεται</seg>.</p>
               <p><seg
                     n="4">θάπτουσι δὲ τοὺς ἀποθνῄσκοντας βοῦς τρόπον τόνδε· τὰς μὲν θηλέας ἐς τὸν
                     ποταμὸν ἀπιεῖσι, τοὺς δὲ ἔρσενας κατορύσσουσι ἕκαστοι ἐν τοῖσι προαστείοισι, τὸ
                     κέρας τὸ ἕτερον ἢ καὶ ἀμφότερα ὑπερέχοντα σημηίου εἵνεκεν. ἐπεὰν δὲ σαπῇ καὶ
                     προσίῃ ὁ τεταγμένος χρόνος, ἀπικνέεται ἐς ἑκάστην πόλιν βᾶρις ἐκ τῆς
                     προσωπίτιδος καλεομένης νήσου.</seg><seg
                     n="5">ἡ δ᾽ ἔστι μὲν ἐν τῷ δέλτα, περίμετρον δὲ αὐτῆς εἰσὶ σχοῖνοι ἐννέα. ἐν
                     ταύτῃ ὦν τῇ προσωπίτιδι νήσῳ ἔνεισι μὲν καὶ ἄλλαι πόλιες συχναί, ἐκ τῆς δὲ αἱ
                     βάριες παραγίνονται ἀναιρησόμεναι τὰ ὀστέα τῶν βοῶν, οὔνομα τῇ πόλι ἀτάρβηχις,
                     ἐν δ᾽ αὐτῇ ἀφροδίτης ἱρὸν ἅγιον ἵδρυται.</seg><seg
                     n="6">ἐκ ταύτης τῆς πόλιος πλανῶνται πολλοὶ ἄλλοι ἐς ἄλλας πόλις, ἀνορύξαντες
                     δὲ τὰ ὀστέα ἀπάγουσι καὶ θάπτουσι ἐς ἕνα χῶρον πάντα. κατὰ ταὐτὰ δὲ τοῖσι βουσὶ
                     καὶ τἆλλα κτήνεα θάπτουσι ἀποθνῄσκοντα· καὶ γὰρ περὶ ταῦτα οὕτω σφι
                     νενομοθέτηται· κτείνουσι γὰρ δὴ οὐδὲ ταῦτα.</seg></p>
            </div>
            <div
               n="42"
               type="chapter">
               <p>ὅσοι μὲν δὴ διὸς θηβαιέος ἵδρυνται ἱρὸν ἢ νομοῦ τοῦ θηβαίου εἰσί, οὗτοι μὲν πάντες
                  ὀΐων ἀπεχόμενοι αἶγας θύουσι θεοὺς γὰρ δὴ οὐ τοὺς αὐτοὺς ἅπαντες ὁμοίως αἰγύπτιοι
                  σέβονται, πλὴν ἴσιός τε καὶ ὀσίριος, τὸν δὴ διόνυσον εἶναι λέγουσι· τούτους δὲ
                  ὁμοίως ἅπαντες σέβονται · ὅσοι δὲ τοῦ μένδητος ἔκτηνται ἱρὸν ἢ νομοῦ τοῦ μενδησίου
                  εἰσί, οὗτοι δὲ αἰγῶν ἀπεχόμενοι ὄϊς θύουσι. θηβαῖοι μέν νυν καὶ ὅσοι διὰ τούτους
                  ὀΐων ἀπέχονται, διὰ τάδε λέγουσι τὸν νόμον τόνδε σφίσι τεθῆναι· ἡρακλέα θελῆσαι
                  πάντως ἰδέσθαι τὸν δία καὶ τὸν οὐκ ἐθέλειν ὀφθῆναι ὑπ᾽ αὐτοῦ, τέλος δέ, ἐπείτε
                  λιπαρέειν τὸν ἡρακλέα, τὸν δία μηχανήσασθαι τοιόνδε · κριὸν ἐκδείραντα προσχέσθαι
                  τε τὴν κεφαλὴν ἀποταμόντα τοῦ κριοῦ καὶ ἐνδύντα τὸ νάκος οὕτω οἱ ἑωυτὸν ἐπιδέξαι.
                  ἀπὸ τούτου κριοπρόσωπον τοῦ διὸς τὤγαλμα ποιεῦσι αἰγύπτιοι, ἀπὸ δὲ αἰγυπτίων
                  ἀμμώνιοι, ἐόντες αἰγυπτίων τε καὶ αἰθιόπων ἄποικοι καὶ φωνὴν μεταξὺ ἀμφοτέρων
                  νομίζοντες. δοκέειν δέ μοι, καὶ τὸ οὔνομα ἀμμώνιοι ἀπὸ τοῦδε σφίσι τὴν ἐπωνυμίην
                  ἐποιήσαντο· ἀμοῦν γὰρ αἰγύπτιοι καλέουσι τὸν δία. τοὺς δὲ κριοὺς οὐ θύουσι
                  θηβαῖοι, ἀλλ᾽ εἰσί σφι ἱροὶ διὰ τοῦτο. μιῇ δὲ ἡμέρῃ τοῦ ἐνιαυτοῦ, ἐν ὁρτῇ τοῦ
                  διός, κριὸν ἕνα κατακόψαντες καὶ ἀποδείραντες κατὰ τὠυτὸ ἐνδύουσι τὤγαλμα τοῦ διὸς
                  καὶ ἔπειτα ἄλλο ἄγαλμα<persName>ἡρακλέος</persName>προσάγουσι πρὸς αὐτό· ταῦτα δὲ
                  ποιήσαντες τύπτονται οἱ περὶ τὸ ἱρὸν ἅπαντες τὸν κριὸν καὶ ἔπειτα ἐν ἱρῇ θήκῃ
                  θάπτουσι αὐτόν.</p>
            </div>
            <div
               n="43"
               type="chapter">
               <p><persName>ἡρακλέος</persName>δὲ πέρι τόνδε τὸν λόγον ἤκουσα, ὅτι εἴη τῶν δυώδεκα
                  θεῶν. τοῦ ἑτέρου δὲ πέρι<persName>ἡρακλέος</persName>, τὸν ἕλληνες οἴδασι, οὐδαμῇ
                  αἰγύπτου ἐδυνάσθην ἀκοῦσαι. καὶ μὲν ὅτι γε οὐ παρ᾽ ἑλλήνων ἔλαβον τὸ οὔνομα
                     τοῦ<persName>ἡρακλέος</persName>αἰγύπτιοι, ἀλλ᾽ ἕλληνες μᾶλλον παρ᾽ αἰγυπτίων
                  καὶ ἑλλήνων οὗτοι οἱ θέμενοι τῷ ἀμφιτρύωνος γόνῳ τοὔνομα ἡρακλέα, πολλά μοι καὶ
                  ἄλλα τεκμήριά ἐστι τοῦτο οὕτω ἔχειν, ἐν δὲ καὶ τόδε, ὅτι τε
                     τοῦ<persName>ἡρακλέος</persName>τούτου οἱ γονέες ἀμφότεροι ἦσαν ἀμφιτρύων καὶ
                  ἀλκμήνη γεγονότες τὸ ἀνέκαθεν ἀπ᾽ αἰγύπτου καὶ διότι αἰγύπτιοι οὔτε ποσειδέωνος
                  οὔτε διοσκούρων τὰ οὐνόματά φασι εἰδέναι, οὐδέ σφι θεοὶ οὗτοι ἐν τοῖσι ἄλλοισι
                  θεοῖσι ἀποδεδέχαται. καὶ μὲν εἴ γε παρ᾽ ἑλλήνων ἔλαβον οὔνομά τεο δαίμονος, τούτων
                  οὐκ ἥκιστα ἀλλὰ μάλιστα ἔμελλον μνήμην ἕξειν, εἴ περ καὶ τότε ναυτιλίῃσι ἐχρέωντο
                  καὶ ἦσαν ἑλλήνων τινὲς ναυτίλοι, ὡς ἔλπομαί τε καὶ ἐμὴ γνώμη αἱρέει· ὥστε τούτων
                  ἂν καὶ μᾶλλον τῶν θεῶν τὰ οὐνόματα ἐξεπιστέατο αἰγύπτιοι ἢ
                     τοῦ<persName>ἡρακλέος</persName>. ἀλλά τις ἀρχαῖός ἐστι θεὸς αἰγυπτίοισι
                  ἡρακλέης· ὡς δὲ αὐτοὶ λέγουσι, ἔτεά ἐστι ἑπτακισχίλια καὶ μύρια ἐς ἄμασιν
                  βασιλεύσαντα ἐπείτε ἐκ τῶν ὀκτὼ θεῶν οἱ δυώδεκα θεοὶ ἐγένοντο, τῶν ἡρακλέα ἕνα
                  νομίζουσι εἶναι.</p>
            </div>
            <div
               n="44"
               type="chapter">
               <p>θέλων δὲ τούτων πέρι σαφές τι εἰδέναι ἐξ ὧν οἷόν τε ἦν, ἔπλωσα καὶ ἐς τύρον τῆς
                  φοινίκης, πυνθανόμενος αὐτόθι εἶναι ἱρὸν<persName>ἡρακλέος</persName>ἅγιον. καὶ
                  εἶδον πλουσίως κατεσκευασμένον ἄλλοισί τε πολλοῖσι ἀναθήμασι, καὶ ἐν αὐτῷ ἦσαν
                  στῆλαι δύο, ἡ μὲν χρυσοῦ ἀπέφθου, ἡ δὲ σμαράγδου λίθου λάμποντος τὰς νύκτας
                  μεγάλως. ἐς λόγους δὲ ἐλθὼν τοῖσι ἱρεῦσι τοῦ θεοῦ εἰρόμην ὁκόσος χρόνος εἴη ἐξ οὗ
                  σφι τὸ ἱρὸν ἵδρυται· εὗρον δὲ οὐδὲ τούτους τοῖσι ἕλλησι συμφερομένους· ἔφασαν γὰρ
                  ἅμα τύρῳ οἰκιζομένῃ καὶ τὸ ἱρὸν τοῦ θεοῦ ἱδρυθῆναι, εἶναι δὲ ἔτεα ἀπ᾽ οὗ τύρον
                  οἰκέουσι τριηκόσια καὶ δισχίλια. εἶδον δὲ ἐν τῇ τύρῳ καὶ ἄλλο
                     ἱρὸν<persName>ἡρακλέος</persName>ἐπωνυμίην ἔχοντος θασίου εἶναι. ἀπικόμην δὲ
                  καὶ ἐς θάσον, ἐν τῇ εὗρον ἱρὸν<persName>ἡρακλέος</persName>ὑπὸ φοινίκων ἱδρυμένον,
                  οἳ κατ᾽ εὐρώπης ζήτησιν ἐκπλώσαντες θάσον ἔκτισαν· καὶ ταῦτα καὶ πέντε γενεῇσι
                  ἀνδρῶν πρότερά ἐστι ἢ τὸν ἀμφιτρύωνος ἡρακλέα ἐν τῇ ἑλλάδι γενέσθαι. τὰ μέν νυν
                  ἱστορημένα δηλοῖ σαφέως παλαιὸν θεὸν ἡρακλέα ἐόντα· καὶ δοκέουσι δέ μοι οὗτοι
                  ὀρθότατα ἑλλήνων ποιέειν, οἳ διξὰ ἡράκλεια ἱδρυσάμενοι ἔκτηνται, καὶ τῷ μὲν ὡς
                  ἀθανάτῳ, ὀλυμπίῳ δὲ ἐπωνυμίην θύουσι, τῷ δὲ ἑτέρῳ ὡς ἥρωι ἐναγίζουσι.</p>
            </div>
            <div
               n="45"
               type="chapter">
               <p>λέγουσι δὲ πολλὰ καὶ ἄλλα ἀνεπισκέπτως οἱ ἕλληνες· εὐήθης δὲ αὐτῶν καὶ ὅδε ὁ μῦθός
                  ἐστι τὸν περὶ τοῦ<persName>ἡρακλέος</persName>λέγουσι, ὡς αὐτὸν ἀπικόμενον ἐς
                  αἴγυπτον στέψαντες οἱ αἰγύπτιοι ὑπὸ πομπῆς ἐξῆγον ὡς θύσοντες τῷ διί· τὸν δὲ τέως
                  μὲν ἡσυχίην ἔχειν, ἐπεὶ δὲ αὐτοῦ πρὸς τῷ βωμῷ κατάρχοντο, ἐς ἀλκὴν τραπόμενον
                  πάντας σφέας καταφονεῦσαι. ἐμοὶ μέν νυν δοκέουσι ταῦτα λέγοντες τῆς αἰγυπτίων
                  φύσιος καὶ τῶν νόμων πάμπαν ἀπείρως ἔχειν οἱ ἕλληνες. τοῖσι γὰρ οὐδὲ κτήνεα ὁσίη
                  θύειν ἐστὶ χωρὶς ὑῶν καὶ ἐρσένων βοῶν καὶ μόσχων, ὅσοι ἂν καθαροὶ ἔωσι, καὶ χηνῶν,
                  κῶς ἂν οὗτοι ἀνθρώπους θύοιεν; ἔτι δὲ ἕνα ἐόντα τὸν ἡρακλέα καὶ ἔτι ἄνθρωπον, ὡς
                  δή φασι, κῶς φύσιν ἔχει πολλὰς μυριάδας φονεῦσαι; καὶ περὶ μὲν τούτων τοσαῦτα ἡμῖν
                  εἰποῦσι καὶ παρὰ τῶν θεῶν καὶ παρὰ τῶν ἡρώων εὐμένεια εἴη.</p>
            </div>
            <div
               n="46"
               type="chapter">
               <p>τὰς δὲ δὴ αἶγας καὶ τοὺς τράγους τῶνδε εἵνεκα οὐ θύουσι αἰγυπτίων οἱ εἰρημένοι.
                  τὸν πᾶνα τῶν ὀκτὼ θεῶν λογίζονται εἶναι οἱ μενδήσιοι, τοὺς δὲ ὀκτὼ θεοὺς τούτους
                  προτέρους τῶν δυώδεκα θεῶν φασι γενέσθαι· γράφουσί τε δὴ καὶ γλύφουσι οἱ ζωγράφοι
                  καὶ οἱ ἀγαλματοποιοὶ τοῦ πανὸς τὤγαλμα κατά περ ἕλληνες αἰγοπρόσωπον καὶ
                  τραγοσκελέα, οὔτι τοιοῦτον νομίζοντες εἶναί μιν ἀλλ᾽ ὅμοιον τοῖσι ἄλλοισι θεοῖσι·
                  ὅτεο δὲ εἵνεκα τοιοῦτον γράφουσι αὐτόν, οὔ μοι ἥδιόν ἐστι λέγειν. σέβονται δὲ
                  πάντας τοὺς αἶγας οἱ μενδήσιοι, καὶ μᾶλλον τοὺς ἔρσενας τῶν θηλέων, καὶ τούτοισι
                  οἱ αἰπόλοι τιμὰς μέζονας νέμουσι· ἐκ δὲ τούτων ἕνα μάλιστα, ὅστις ἐπεὰν ἀποθάνῃ,
                  πένθος μέγα παντὶ τῷ μενδησίῳ νομῷ τίθεται. καλέεται δὲ ὅ τε τράγος καὶ ὁ πὰν
                  αἰγυπτιστὶ μένδης. ἐγένετο δὲ ἐν τῷ νομῷ τούτῳ ἐπ᾽ ἐμέο τοῦτο τὸ τέρας· γυναικὶ
                  τράγος ἐμίσγετο ἀναφανδόν· τοῦτο ἐς ἐπίδεξιν ἀνθρώπων ἀπίκετο.</p>
            </div>
            <div
               n="47"
               type="chapter">
               <p>ὗν δὲ αἰγύπτιοι μιαρὸν ἥγηνται θηρίον εἶναι· καὶ τοῦτο μέν, ἤν τις ψαύσῃ αὐτῶν
                  παριὼν ὑός, αὐτοῖσι τοῖσι ἱματίοισι ἀπ᾽ ὦν ἔβαψε ἑωυτὸν βὰς ἐς τὸν ποταμόν, τοῦτο
                  δὲ οἱ συβῶται ἐόντες αἰγύπτιοι ἐγγενέες ἐς ἱρὸν οὐδὲν τῶν ἐν αἰγύπτῳ ἐσέρχονται
                  μοῦνοι πάντων, οὐδέ σφι ἐκδίδοσθαι οὐδεὶς θυγατέρα ἐθέλει οὐδ᾽ ἄγεσθαι ἐξ αὐτῶν,
                  ἀλλ᾽ ἐκδίδονταί τε οἱ συβῶται καὶ ἄγονται ἐξ ἀλλήλων. τοῖσι μέν νυν ἄλλοισι θεοῖσι
                  θύειν ὗς οὐ δικαιοῦσι αἰγύπτιοι, σελήνῃ δὲ καὶ διονύσῳ μούνοισι τοῦ αὐτοῦ χρόνου,
                  τῇ αὐτῇ πανσελήνῳ, τοὺς ὗς θύσαντες πατέονται τῶν κρεῶν. δι᾽ ὅ τι δὲ τοὺς ὗς ἐν
                  μὲν τῇσι ἄλλῃσι ὁρτῇσι ἀπεστυγήκασι, ἐν δὲ ταύτῃ θύουσι, ἔστι μὲν λόγος περὶ αὐτοῦ
                  ὑπ᾽ αἰγυπτίων λεγόμενος, ἐμοὶ μέντοι ἐπισταμένῳ οὐκ εὐπρεπέστερός ἐστι λέγεσθαι.
                  θυσίη δὲ ἥδε τῶν ὑῶν τῇ σελήνῃ ποιέεται· ἐπεὰν θύσῃ, τὴν οὐρὴν ἄκρην καὶ τὸν
                  σπλῆνα καὶ τὸν ἐπίπλοον συνθεὶς ὁμοῦ κατ᾽ ὦν ἐκάλυψε πάσῃ τοῦ κτήνεος τῇ πιμελῇ τῇ
                  περὶ τὴν νηδὺν γινομένῃ καὶ ἔπειτα καταγίζει πυρί. τὰ δὲ ἄλλα κρέα σιτέονται ἐν τῇ
                  πανσελήνῳ ἐν τῇ ἂν τὰ ἱρὰ θύσωσι, ἐν ἄλλῃ δὲ ἡμέρῃ οὐκ ἂν ἔτι γευσαίατο. οἱ δὲ
                  πένητες αὐτῶν ὑπ᾽ ἀσθενείης βίου σταιτίνας πλάσαντες ὗς καὶ ὀπτήσαντες ταύτας
                  θύουσι.</p>
            </div>
            <div
               n="48"
               type="chapter">
               <p>τῷ δὲ διονύσῳ τῆς ὁρτῆς τῇ δορπίῃ χοῖρον πρὸ τῶν θυρέων σφάξας ἕκαστος διδοῖ
                  ἀποφέρεσθαι τὸν χοῖρον αὐτῷ τῷ ἀποδομένῳ τῶν συβωτέων. τὴν δὲ ἄλλην ἀνάγουσι ὁρτὴν
                  τῷ διονύσῳ οἱ αἰγύπτιοι πλὴν χορῶν κατὰ ταὐτὰ σχεδὸν πάντα ἕλλησι. ἀντὶ δὲ φαλλῶν
                  ἄλλα σφί ἐστι ἐξευρημένα, ὅσον τε πηχυαῖα ἀγάλματα νευρόσπαστα, τὰ περιφορέουσι
                  κατὰ κώμας γυναῖκες, νεῦον τὸ αἰδοῖον, οὐ πολλῷ τεῳ ἔλασσον ἐὸν τοῦ ἄλλου σώματος·
                  προηγέεται δὲ αὐλός, αἱ δὲ ἕπονται ἀείδουσαι τὸν διόνυσον. δι᾽ ὅ τι δὲ μέζον τε
                  ἔχει τὸ αἰδοῖον καὶ κινέει μοῦνον τοῦ σώματος, ἔστι λόγος περὶ αὐτοῦ ἱρὸς
                  λεγόμενος.</p>
            </div>
            <div
               n="49"
               type="chapter">
               <p>ἤδη ὦν δοκέει μοι μελάμπους ὁ ἀμυθέωνος τῆς θυσίης ταύτης οὐκ εἶναι ἀδαὴς ἀλλ᾽
                  ἔμπειρος. ἕλλησι γὰρ δὴ μελάμπους ἐστὶ ὁ ἐξηγησάμενος τοῦ διονύσου τό τε οὔνομα
                  καὶ τὴν θυσίην καὶ τὴν πομπὴν τοῦ φαλλοῦ. ἀτρεκέως μὲν οὐ πάντα συλλαβὼν τὸν λόγον
                  ἔφηνε, ἀλλ᾽ οἱ ἐπιγενόμενοι τούτῳ σοφισταὶ μεζόνως ἐξέφηναν· τὸν δ᾽ ὦν φαλλὸν τὸν
                  τῷ διονύσῳ πεμπόμενον μελάμπους ἐστὶ ὁ κατηγησάμενος, καὶ ἀπὸ τούτου μαθόντες
                  ποιεῦσι τὰ ποιεῦσι ἕλληνες. ἐγὼ μέν νύν φημι μελάμποδα γενόμενον ἄνδρα σοφὸν
                  μαντικήν τε ἑωυτῷ συστῆσαι καὶ πυθόμενον ἀπ᾽ αἰγύπτου ἄλλα τε πολλὰ ἐσηγήσασθαι
                  ἕλλησι καὶ τὰ περὶ τὸν διόνυσον, ὀλίγα αὐτῶν παραλλάξαντα. οὐ γὰρ δὴ συμπεσεῖν γε
                  φήσω τά τε ἐν αἰγύπτῳ ποιεύμενα τῷ θεῷ καὶ τὰ ἐν τοῖσι ἕλλησι· ὁμότροπα γὰρ ἂν ἦν
                  τοῖσι ἕλλησι καὶ οὐ νεωστὶ ἐσηγμένα. οὐ μὲν οὐδὲ φήσω ὅκως αἰγύπτιοι παρ᾽ ἑλλήνων
                  ἔλαβον ἢ τοῦτο ἢ ἄλλο κού τι νόμαιον. πυθέσθαι δέ μοι δοκέει μάλιστα μελάμπους τὰ
                  περὶ τὸν διόνυσον παρὰ κάδμου τε τοῦ τυρίου καὶ τῶν σὺν αὐτῷ ἐκ φοινίκης
                  ἀπικομένων ἐς τὴν νῦν βοιωτίην καλεομένην χώρην.</p>
            </div>
            <div
               n="50"
               type="chapter">
               <p>σχεδὸν δὲ καὶ πάντων τὰ οὐνόματα τῶν θεῶν ἐξ αἰγύπτου ἐλήλυθε ἐς τὴν ἑλλάδα. διότι
                  μὲν γὰρ ἐκ τῶν βαρβάρων ἥκει, πυνθανόμενος οὕτω εὑρίσκω ἐόν· δοκέω δ᾽ ὦν μάλιστα
                  ἀπ᾽ αἰγύπτου ἀπῖχθαι. ὅτι γὰρ δὴ μὴ ποσειδέωνος καὶ διοσκούρων, ὡς καὶ πρότερόν
                  μοι ταῦτα εἴρηται, καὶ ἥρης καὶ ἰστίης καὶ θέμιος καὶ χαρίτων καὶ νηρηίδων, τῶν
                  ἄλλων θεῶν αἰγυπτίοισι αἰεί κοτε τὰ οὐνόματά ἐστι ἐν τῇ χώρῃ. λέγω δὲ τὰ λέγουσι
                  αὐτοὶ αἰγύπτιοι. τῶν δὲ οὔ φασι θεῶν γινώσκειν τὰ οὐνόματα, οὗτοι δέ μοι δοκέουσι
                  ὑπὸ πελασγῶν ὀνομασθῆναι, πλὴν ποσειδέωνος. τοῦτον δὲ τὸν θεὸν παρὰ λιβύων
                  ἐπύθοντο· οὐδαμοὶ γὰρ ἀπ᾽ ἀρχῆς ποσειδέωνος οὔνομα ἔκτηνται εἰ μὴ λίβυες, καὶ
                  τιμῶσι τὸν θεὸν τοῦτον αἰεί. νομίζουσι δ᾽ ὦν αἰγύπτιοι οὐδ᾽ ἥρωσι οὐδέν.</p>
            </div>
            <div
               n="51"
               type="chapter">
               <p>ταῦτα μέν νυν καὶ ἄλλα πρὸς τούτοισι, τὰ ἐγὼ φράσω, ἕλληνες ἀπ᾽ αἰγυπτίων
                  νενομίκασι· τοῦ δὲ ἑρμέω τὰ ἀγάλματα ὀρθὰ ἔχειν τὰ αἰδοῖα ποιεῦντες οὐκ ἀπ᾽
                  αἰγυπτίων μεμαθήκασι, ἀλλ᾽ ἀπὸ πελασγῶν πρῶτοι μὲν ἑλλήνων ἁπάντων ἀθηναῖοι
                  παραλαβόντες, παρὰ δὲ τούτων ὧλλοι. ἀθηναίοισι γὰρ ἤδη τηνικαῦτα ἐς ἕλληνας
                  τελέουσι πελασγοὶ σύνοικοι ἐγένοντο ἐν τῇ χώρῃ, ὅθεν περ καὶ ἕλληνες ἤρξαντο αὐτοὶ
                  νομισθῆναι. ὅστις δὲ τὰ καβείρων ὄργια μεμύηται, τὰ σαμοθρήικες ἐπιτελέουσι
                  παραλαβόντες παρὰ πελασγῶν, οὗτος ὡνὴρ οἶδε τὸ λέγω· τὴν γὰρ σαμοθρηίκην οἴκεον
                  πρότερον πελασγοὶ οὗτοι οἵ περ ἀθηναίοισι σύνοικοι ἐγένοντο, καὶ παρὰ τούτων
                  σαμοθρήικες τὰ ὄργια παραλαμβάνουσι. ὀρθὰ ὦν ἔχειν τὰ αἰδοῖα τἀγάλματα τοῦ ἑρμέω
                  ἀθηναῖοι πρῶτοι ἑλλήνων μαθόντες παρὰ πελασγῶν ἐποιήσαντο. οἱ δὲ πελασγοὶ ἱρόν
                  τινα λόγον περὶ αὐτοῦ ἔλεξαν, τὰ ἐν τοῖσι ἐν σαμοθρηίκῃ μυστηρίοισι δεδήλωται.</p>
            </div>
            <div
               n="52"
               type="chapter">
               <p>ἔθυον δὲ πάντα πρότερον οἱ πελασγοὶ θεοῖσι ἐπευχόμενοι, ὡς ἐγὼ ἐν δωδώνῃ οἶδα
                  ἀκούσας, ἐπωνυμίην δὲ οὐδ᾽ οὔνομα ἐποιεῦντο οὐδενὶ αὐτῶν· οὐ γὰρ ἀκηκόεσάν κω.
                  θεοὺς δὲ προσωνόμασάν σφεας ἀπὸ τοῦ τοιούτου ὅτι κόσμῳ θέντες τὰ πάντα πρήγματα
                  καὶ πάσας νομὰς εἶχον. ἔπειτε δὲ χρόνου πολλοῦ διεξελθόντος ἐπύθοντο ἐκ τῆς
                  αἰγύπτου ἀπικόμενα τὰ οὐνόματα τῶν θεῶν τῶν ἄλλων, διονύσου δὲ ὕστερον πολλῷ
                  ἐπύθοντο· καὶ μετὰ χρόνον ἐχρηστηριάζοντο περὶ τῶν οὐνομάτων ἐν δωδώνῃ· τὸ γὰρ δὴ
                  μαντήιον τοῦτο νενόμισται ἀρχαιότατον τῶν ἐν ἕλλησι χρηστηρίων εἶναι, καὶ ἦν τὸν
                  χρόνον τοῦτον μοῦνον. ἐπεὶ ὦν ἐχρηστηριάζοντο ἐν τῇ δωδώνῃ οἱ πελασγοὶ εἰ
                  ἀνέλωνται τὰ οὐνόματα τὰ ἀπὸ τῶν βαρβάρων ἥκοντα, ἀνεῖλε τὸ μαντήιον χρᾶσθαι. ἀπὸ
                  μὲν δὴ τούτου τοῦ χρόνου ἔθυον τοῖσι οὐνόμασι τῶν θεῶν χρεώμενοι· παρὰ δὲ πελασγῶν
                  ἕλληνες ἐδέξαντο ὕστερον.</p>
            </div>
            <div
               n="53"
               type="chapter">
               <p>ὅθεν δὲ ἐγένετο ἕκαστος τῶν θεῶν, εἴτε δὴ αἰεὶ ἦσαν πάντες, ὁκοῖοί τέ τινες τὰ
                  εἴδεα, οὐκ ἠπιστέατο μέχρι οὗ πρώην τε καὶ χθὲς ὡς εἰπεῖν λόγῳ. ἡσίοδον γὰρ καὶ
                  ὅμηρον ἡλικίην τετρακοσίοισι ἔτεσι δοκέω μέο πρεσβυτέρους γενέσθαι καὶ οὐ πλέοσι·
                  οὗτοι δέ εἰσι οἱ ποιήσαντες θεογονίην ἕλλησι καὶ τοῖσι θεοῖσι τὰς ἐπωνυμίας δόντες
                  καὶ τιμάς τε καὶ τέχνας διελόντες καὶ εἴδεα αὐτῶν σημήναντες· οἱ δὲ πρότερον
                  ποιηταὶ λεγόμενοι τούτων τῶν ἀνδρῶν γενέσθαι ὕστερον, ἔμοιγε δοκέειν, ἐγένοντο.
                  τούτων τὰ μὲν πρῶτα αἱ δωδωνίδες ἱρήιαι λέγουσι, τὰ δὲ ὕστερα τὰ ἐς ἡσίοδόν τε καὶ
                  ὅμηρον ἔχοντα ἐγὼ λέγω.</p>
            </div>
            <div
               n="54"
               type="chapter">
               <p>χρηστηρίων δὲ πέρι τοῦ τε ἐν ἕλλησι καὶ τοῦ ἐν λιβύῃ τόνδε αἰγύπτιοι λόγον
                  λέγουσι. ἔφασαν οἱ ἱρέες τοῦ θηβαιέος διὸς δύο γυναῖκας ἱρὰς ἐκ θηβέων ἐξαχθῆναι
                  ὑπὸ φοινίκων, καὶ τὴν μὲν αὐτέων πυθέσθαι ἐς λιβύην πρηθεῖσαν, τὴν δὲ ἐς τοὺς
                  ἕλληνας· ταύτας δὲ τὰς γυναῖκας εἶναι τὰς ἱδρυσαμένας τὰ μαντήια πρώτας ἐν τοῖσι
                  εἰρημένοισι ἔθνεσι. εἰρομένου δέ μεο ὁκόθεν οὕτω ἀτρεκέως ἐπιστάμενοι λέγουσι,
                  ἔφασαν πρὸς ταῦτα ζήτησιν μεγάλην ἀπὸ σφέων γενέσθαι τῶν γυναικῶν τουτέων, καὶ
                  ἀνευρεῖν μέν σφεας οὐ δυνατοὶ γενέσθαι, πυθέσθαι δὲ ὕστερον ταῦτα περὶ αὐτέων τά
                  περ δὴ ἔλεγον.</p>
            </div>
            <div
               n="55"
               type="chapter">
               <p>ταῦτα μέν νυν τῶν ἐν θήβῃσι ἱρέων ἤκουον, τάδε δὲ δωδωναίων φασὶ αἱ προμάντιες.
                  δύο πελειάδας μελαίνας ἐκ θηβέων τῶν αἰγυπτιέων ἀναπταμένας τὴν μὲν αὐτέων ἐς
                  λιβύην, τὴν δὲ παρὰ σφέας ἀπικέσθαι· ἱζομένην δέ μιν ἐπὶ φηγὸν αὐδάξασθαι φωνῇ
                  ἀνθρωπηίῃ ὡς χρεὸν εἴη μαντήιον αὐτόθι διὸς γενέσθαι, καὶ αὐτοὺς ὑπολαβεῖν θεῖον
                  εἶναι τὸ ἐπαγγελλόμενον αὐτοῖσι καί σφεα ἐκ τούτου ποιῆσαι. τὴν δὲ ἐς τοὺς λίβυας
                  οἰχομένην πελειάδα λέγουσι ἄμμωνος χρηστήριον κελεῦσαι τοὺς λίβυας ποιέειν· ἔστι
                  δὲ καὶ τοῦτο διός. δωδωναίων δὲ αἱ ἱρήιαι, τῶν τῇ πρεσβυτάτῃ οὔνομα ἦν προμένεια,
                  τῇ δὲ μετὰ ταύτην τιμαρέτη, τῇ δὲ νεωτάτῃ νικάνδρη, ἔλεγον ταῦτα· συνωμολόγεον δέ
                  σφι καὶ οἱ ἄλλοι δωδωναῖοι οἱ περὶ τὸ ἱρόν.</p>
            </div>
            <div
               n="56"
               type="chapter">
               <p>ἐγὼ δ᾽ ἔχω περὶ αὐτῶν γνώμην τήνδε. εἰ ἀληθέως οἱ φοίνικες ἐξήγαγον τὰς ἱρὰς
                  γυναῖκας καὶ τὴν μὲν αὐτέων ἐς λιβύην, τὴν δὲ ἐς τὴν ἑλλάδα ἀπέδοντο, δοκέει ἐμοὶ
                  ἡ γυνὴ αὕτη τῆς νῦν ἑλλάδος, πρότερον δὲ πελασγίης καλεομένης τῆς αὐτῆς ταύτης,
                  πρηθῆναι ἐς θεσπρωτούς· ἔπειτα δουλεύουσα αὐτόθι ἱδρύσασθαι ὑπὸ φηγῷ πεφυκυίῃ ἱρὸν
                  διός, ὥσπερ ἦν οἰκὸς ἀμφιπολεύουσαν ἐν θήβῃσι ἱρὸν διός, ἔνθα ἀπίκετο, ἐνθαῦτα
                  μνήμην αὐτοῦ ἔχειν. ἐκ δὲ τούτου χρηστήριον κατηγήσατο, ἐπείτε συνέλαβε τὴν ἑλλάδα
                  γλῶσσαν. φάναι δέ οἱ ἀδελφεὴν ἐν λιβύῃ πεπρῆσθαι ὑπὸ τῶν αὐτῶν φοινίκων ὑπ᾽ ὧν καὶ
                  αὐτὴ ἐπρήθη.</p>
            </div>
            <div
               n="57"
               type="chapter">
               <p>πελειάδες δέ μοι δοκέουσι κληθῆναι πρὸς δωδωναίων ἐπὶ τοῦδε αἱ γυναῖκες, διότι
                  βάρβαροι ἦσαν, ἐδόκεον δέ σφι ὁμοίως ὄρνισι φθέγγεσθαι. μετὰ δὲ χρόνον τὴν
                  πελειάδα ἀνθρωπηίῃ φωνῇ αὐδάξασθαι λέγουσι, ἐπείτε συνετά σφι ηὔδα ἡ γυνή· ἕως δὲ
                  ἐβαρβάριζε, ὄρνιθος τρόπον ἐδόκεέ σφι φθέγγεσθαι, ἐπεὶ τέῳ τρόπῳ ἂν πελειάς γε
                  ἀνθρωπηίῃ φωνῇ φθέγξαιτο; μέλαιναν δὲ λέγοντες εἶναι τὴν πελειάδα σημαίνουσι ὅτι
                  αἰγυπτίη ἡ γυνὴ ἦν. ἡ δὲ μαντηίη ἥ τε ἐν θήβῃσι τῇσι αἰγυπτίῃσι καὶ ἡ ἐν δωδώνῃ
                  παραπλήσιαι ἀλλήλῃσι τυγχάνουσι ἐοῦσαι. ἔστι δὲ καὶ τῶν ἱρῶν ἡ μαντικὴ ἀπ᾽
                  αἰγύπτου ἀπιγμένη.</p>
            </div>
            <div
               n="58"
               type="chapter">
               <p>πανηγύρις δὲ ἄρα καὶ πομπὰς καὶ προσαγωγὰς πρῶτοι ἀνθρώπων αἰγύπτιοί εἰσι οἱ
                  ποιησάμενοι, καὶ παρὰ τούτων ἕλληνες μεμαθήκασι. τεκμήριον δέ μοι τούτου τόδε· αἱ
                  μὲν γὰρ φαίνονται ἐκ πολλοῦ τεο χρόνου ποιεύμεναι, αἱ δὲ ἑλληνικαὶ νεωστὶ
                  ἐποιήθησαν.</p>
            </div>
            <div
               n="59"
               type="chapter">
               <p>πανηγυρίζουσι δὲ αἰγύπτιοι οὐκ ἅπαξ τοῦ ἐνιαυτοῦ, πανηγύρις δὲ συχνάς. μάλιστα μὲν
                  καὶ προθυμότατα ἐς βούβαστιν πόλιν τῇ ἀρτέμιδι. δεύτερα ἐς βούσιριν πόλιν τῇ ἴσι·
                  ἐν ταύτῃ γὰρ δὴ τῇ πόλι ἐστὶ μέγιστον ἴσιος ἱρόν, ἵδρυται δὲ ἡ πόλις αὕτη τῆς
                  αἰγύπτου ἐν μέσῳ τῷ δέλτα, ἶσις δέ ἐστι κατὰ τὴν ἑλλήνων γλῶσσαν δημήτηρ. τρίτα δ᾽
                  ἐς σάϊν πόλιν τῇ ἀθηναίῃ πανηγυρίζουσι. τέταρτα δὲ ἐς ἡλίου πόλιν τῷ ἡλίῳ. πέμπτα
                  δὲ ἐς βουτοῦν πόλιν τῇ λητοῖ. ἕκτα δὲ ἐς πάπρημιν πόλιν τῷ ἄρεϊ.</p>
            </div>
            <div
               n="60"
               type="chapter">
               <p>ἐς μέν νυν βούβαστιν πόλιν ἐπεὰν κομίζωνται, ποιεῦσι τοιάδε. πλέουσί τε γὰρ δὴ ἅμα
                  ἄνδρες γυναιξὶ καὶ πολλόν τι πλῆθος ἑκατέρων ἐν ἑκάστῃ βάρι· αἱ μέν τινες τῶν
                  γυναικῶν κρόταλα ἔχουσαι κροταλίζουσι, οἱ δὲ αὐλέουσι κατὰ πάντα τὸν πλόον, αἱ δὲ
                  λοιπαὶ γυναῖκες καὶ ἄνδρες ἀείδουσι καὶ τὰς χεῖρας κροτέουσι. ἐπεὰν δὲ πλέοντες
                  κατά τινα πόλιν ἄλλην γένωνται, ἐγχρίμψαντες τὴν βᾶριν τῇ γῇ ποιεῦσι τοιάδε· αἱ
                  μέν τινες τῶν γυναικῶν ποιεῦσι τά περ εἴρηκα, αἱ δὲ τωθάζουσι βοῶσαι τὰς ἐν τῇ
                  πόλι ταύτῃ γυναῖκας, αἱ δὲ ὀρχέονται, αἱ δὲ ἀνασύρονται ἀνιστάμεναι· ταῦτα παρὰ
                  πᾶσαν πόλιν παραποταμίην ποιεῦσι. ἐπεὰν δὲ ἀπίκωνται ἐς τὴν βούβαστιν, ὁρτάζουσι
                  μεγάλας ἀνάγοντες θυσίας, καὶ οἶνος ἀμπέλινος ἀναισιμοῦται πλέων ἐν τῇ ὁρτῇ ταύτῃ
                  ἢ ἐν τῷ ἅπαντι ἐνιαυτῷ τῷ ἐπιλοίπῳ. συμφοιτῶσι δέ, ὅ τι ἀνὴρ καὶ γυνή ἐστι πλὴν
                  παιδίων, καὶ ἐς ἑβδομήκοντα μυριάδας, ὡς οἱ ἐπιχώριοι λέγουσι.</p>
            </div>
            <div
               n="61"
               type="chapter">
               <p>ταῦτα μὲν δὴ ταύτῃ ποιέεται, ἐν δὲ βουσίρι πόλι ὡς ἀνάγουσι τῇ ἴσι τὴν ὁρτήν,
                  εἴρηται πρότερόν μοι. τύπτονται μὲν γὰρ δὴ μετὰ τὴν θυσίην πάντες καὶ πᾶσαι,
                  μυριάδες κάρτα πολλαὶ ἀνθρώπων· τὸν δὲ τύπτονται, οὔ μοι ὅσιόν ἐστι λέγειν. ὅσοι
                  δὲ καρῶν εἰσι ἐν αἰγύπτῳ οἰκέοντες, οὗτοι δὲ τοσούτῳ ἔτι πλέω ποιεῦσι τούτων ὅσῳ
                  καὶ τὰ μέτωπα κόπτονται μαχαίρῃσι, καὶ τούτῳ εἰσὶ δῆλοι ὅτι εἰσὶ ξεῖνοι καὶ οὐκ
                  αἰγύπτιοι.</p>
            </div>
            <div
               n="62"
               type="chapter">
               <p>ἐς σάϊν δὲ πόλιν ἐπεὰν συλλεχθέωσι, τῆς θυσίης ἐν τῇ νυκτὶ λύχνα καίουσι πάντες
                  πολλὰ ὑπαίθρια περὶ τὰ δώματα κύκλῳ. τὰ δὲ λύχνα ἐστὶ ἐμβάφια ἔμπλεα ἁλὸς καὶ
                  ἐλαίου, ἐπιπολῆς δὲ ἔπεστι αὐτὸ τὸ ἐλλύχνιον, καὶ τοῦτο καίεται παννύχιον. καὶ τῇ
                  ὁρτῇ οὔνομα κεῖται λυχνοκαΐη. οἳ δ᾽ ἂν μὴ ἔλθωσι τῶν αἰγυπτίων ἐς τὴν πανήγυριν
                  ταύτην, φυλάσσοντες τὴν νύκτα τῆς θυσίης καίουσι καὶ αὐτοὶ πάντες τὰ λύχνα, καὶ
                  οὕτω οὐκ ἐν σάϊ μούνῃ καίεται ἀλλὰ καὶ ἀνὰ πᾶσαν αἴγυπτον. ὅτεο δὲ εἵνεκα φῶς
                  ἔλαχε καὶ τιμὴν ἡ νὺξ αὕτη, ἔστι ἱρὸς περὶ αὐτοῦ λόγος λεγόμενος.</p>
            </div>
            <div
               n="63"
               type="chapter">
               <p>ἐς δὲ ἡλίου τε πόλιν καὶ βουτοῦν θυσίας μούνας ἐπιτελέουσι φοιτῶντες.</p>
               <p>ἐν δὲ παπρήμι θυσίας μὲν καὶ ἱρὰ κατά περ καὶ τῇ ἄλλῃ ποιεῦσι· εὖτ᾽ ἂν δὲ γίνηται
                  καταφερὴς ὁ ἥλιος, ὀλίγοι μέν τινες τῶν ἱρέων περὶ τὤγαλμα πεπονέαται, οἱ δὲ
                  πολλοὶ αὐτῶν ξύλων κορύνας ἔχοντες ἑστᾶσι τοῦ ἱροῦ ἐν τῇ ἐσόδῳ· ἄλλοι δὲ εὐχωλὰς
                  ἐπιτελέοντες, πλέονες χιλίων ἀνδρῶν, ἕκαστοι ἔχοντες ξύλα καὶ οὗτοι ἐπὶ τὰ ἕτερα
                  ἁλέες ἑστᾶσι. τὸ δὲ ἄγαλμα ἐὸν ἐν νηῷ σμικρῷ ξυλίνῳ κατακεχρυσωμένῳ προεκκομίζουσι
                  τῇ προτεραίῃ ἐς ἄλλο οἴκημα ἱρόν. οἱ μὲν δὴ ὀλίγοι οἱ περὶ τὤγαλμα λελειμμένοι
                  ἕλκουσι τετράκυκλον ἅμαξαν ἄγουσαν τὸν νηόν τε καὶ τὸ ἐν τῷ νηῷ ἐνεὸν ἄγαλμα, οἱ
                  δὲ οὐκ ἐῶσι ἐν τοῖσι προπυλαίοισι ἑστεῶτες ἐσιέναι, οἱ δὲ εὐχωλιμαῖοι τιμωρέοντες
                  τῷ θεῷ παίουσι αὐτοὺς ἀλεξομένους. ἐνθαῦτα μάχη ξύλοισι καρτερὴ γίνεται, κεφαλάς
                  τε συναράσσονται καί, ὡς ἐγὼ δοκέω, πολλοὶ καὶ ἀποθνῄσκουσι ἐκ τῶν τρωμάτων· οὐ
                  μέντοι οἵ γε αἰγύπτιοι ἔφασαν ἀποθνῄσκειν οὐδένα. τὴν δὲ πανήγυριν ταύτην ἐκ τοῦδε
                  νομίσαι φασὶ οἱ ἐπιχώριοι· οἰκέειν ἐν τῷ ἱρῷ τούτῳ τοῦ ἄρεος τὴν μητέρα, καὶ τὸν
                  ἄρεα ἀπότροφον γενόμενον ἐλθεῖν ἐξανδρωμένον ἐθέλοντα τῇ μητρὶ συμμεῖξαι, καὶ τοὺς
                  προπόλους τῆς μητρός, οἷα οὐκ ὀπωπότας αὐτὸν πρότερον, οὐ περιορᾶν παριέναι ἀλλὰ
                  ἀπερύκειν, τὸν δὲ ἐξ ἄλλης πόλιος ἀγαγόμενον ἀνθρώπους τούς τε προπόλους τρηχέως
                  περισπεῖν καὶ ἐσελθεῖν παρὰ τὴν μητέρα. ἀπὸ τούτου τῷ ἄρεϊ ταύτην τὴν πληγὴν ἐν τῇ
                  ὁρτῇ νενομικέναι φασί.</p>
            </div>
            <div
               n="64"
               type="chapter">
               <p>καὶ τὸ μὴ μίσγεσθαι γυναιξὶ ἐν ἱροῖσι μηδὲ ἀλούτους ἀπὸ γυναικῶν ἐς ἱρὰ ἐσιέναι
                  οὗτοί εἰσι οἱ πρῶτοι θρῃσκεύσαντες. οἱ μὲν γὰρ ἄλλοι σχεδὸν πάντες ἄνθρωποι, πλὴν
                  αἰγυπτίων καὶ ἑλλήνων, μίσγονται ἐν ἱροῖσι καὶ ἀπὸ γυναικῶν ἀνιστάμενοι ἄλουτοι
                  ἐσέρχονται ἐς ἱρόν, νομίζοντες ἀνθρώπους εἶναι κατά περ τὰ ἄλλα κτήνεα. καὶ γὰρ τὰ
                  πάντα κτήνεα ὁρᾶν καὶ ὀρνίθων γένεα ὀχευόμενα ἔν τε τοῖσι νηοῖσι τῶν θεῶν καὶ ἐν
                  τοῖσι τεμένεσι· εἰ ὦν εἶναι τῷ θεῷ τοῦτο μὴ φίλον, οὐκ ἂν οὐδὲ τὰ κτήνεα ποιέειν.
                  οὗτοι μέν νυν τοιαῦτα ἐπιλέγοντες ποιεῦσι ἔμοιγε οὐκ ἀρεστά.</p>
            </div>
            <div
               n="65"
               type="chapter">
               <p>αἰγύπτιοι δὲ θρῃσκεύουσι περισσῶς τά τε ἄλλα περὶ τὰ ἱρὰ καὶ δὴ καὶ τάδε. ἐοῦσα δὲ
                  αἴγυπτος ὅμουρος τῇ λιβύῃ οὐ μάλα θηριώδης ἐστί· τὰ δὲ ἐόντα σφι ἅπαντα ἱρὰ
                  νενόμισται, καὶ τὰ μὲν σύντροφα αὐτοῖσι τοῖσι ἀνθρώποισι, τὰ δὲ οὔ. τῶν δὲ εἵνεκεν
                  ἀνεῖται τὰ ἱρὰ εἰ λέγοιμι, καταβαίην ἂν τῷ λόγῳ ἐς τὰ θεῖα πρήγματα, τὰ ἐγὼ φεύγω
                  μάλιστα ἀπηγέεσθαι· τὰ δὲ καὶ εἴρηκα αὐτῶν ἐπιφαύσας, ἀναγκαίῃ καταλαμβανόμενος
                  εἶπον. νόμος δέ ἐστι περὶ τῶν θηρίων ὧδε ἔχων. μελεδωνοὶ ἀποδεδέχαται τῆς τροφῆς
                  χωρὶς ἑκάστων καὶ ἔρσενες καὶ θήλεαι τῶν αἰγυπτίων, τῶν παῖς παρὰ πατρὸς ἐκδέκεται
                  τὴν τιμήν. οἱ δὲ ἐν τῇσι πόλισι ἕκαστοι εὐχὰς τάσδε σφι ἀποτελέουσι εὐχόμενοι τῷ
                  θεῷ τοῦ ἂν ᾖ τὸ θηρίον· ξυροῦντες τῶν παιδίων ἢ πᾶσαν τὴν κεφαλὴν ἢ τὸ ἥμισυ ἢ τὸ
                  τρίτον μέρος τῆς κεφαλῆς, ἱστᾶσι σταθμῷ πρὸς ἀργύριον τὰς τρίχας· τὸ δ᾽ ἂν ἑλκύσῃ,
                  τοῦτο τῇ μελεδωνῷ τῶν θηρίων διδοῖ· ἡ δ᾽ ἀντ᾽ αὐτοῦ τάμνουσα ἰχθῦς παρέχει βορὴν
                  τοῖσι θηρίοισι. τροφὴ μὲν δὴ αὐτοῖσι τοιαύτη ἀποδέδεκται. τὸ δ᾽ ἄν τις τῶν θηρίων
                  τούτων ἀποκτείνῃ, ἢν μὲν ἑκών, θάνατος ἡ ζημίη, ἢν δὲ ἀέκων, ἀποτίνει ζημίην τὴν
                  ἂν οἱ ἱρέες τάξωνται. ὃς δ᾽ ἂν ἶβιν ἢ ἴρηκα ἀποκτείνῃ, ἤν τε ἑκὼν ἤν τε ἀέκων,
                  τεθνάναι ἀνάγκη.</p>
            </div>
            <div
               n="66"
               type="chapter">
               <p>πολλῶν δὲ ἐόντων τῶν ὁμοτρόφων τοῖσι ἀνθρώποισι θηρίων πολλῷ ἂν ἔτι πλέω ἐγίνετο,
                  εἰ μὴ κατελάμβανε τοὺς αἰελούρους τοιάδε. ἐπεὰν τέκωσι αἱ θήλεαι, οὐκέτι φοιτῶσι
                  παρὰ τοὺς ἔρσενας· οἱ δὲ διζήμενοι μίσγεσθαι αὐτῇσι οὐκ ἔχουσι. πρὸς ὦν ταῦτα
                  σοφίζονται τάδε· ἁρπάζοντες ἀπὸ τῶν θηλέων καὶ ὑπαιρεόμενοι τὰ τέκνα κτείνουσι,
                  κτείναντες μέντοι οὐ πατέονται. αἱ δὲ στερισκόμεναι τῶν τέκνων, ἄλλων δὲ
                  ἐπιθυμέουσαι, οὕτω δὴ ἀπικνέονται παρὰ τοὺς ἔρσενας· φιλότεκνον γὰρ τὸ θηρίον.
                  πυρκαϊῆς δὲ γινομένης θεῖα πρήγματα καταλαμβάνει τοὺς αἰελούρους. οἱ μὲν γὰρ
                  αἰγύπτιοι διαστάντες φυλακὰς ἔχουσι τῶν αἰελούρων, ἀμελήσαντες σβεννύναι τὸ
                  καιόμενον, οἱ δὲ αἰέλουροι διαδύνοντες καὶ ὑπερθρώσκοντες τοὺς ἀνθρώπους
                  ἐσάλλονται ἐς τὸ πῦρ. ταῦτα δὲ γινόμενα πένθεα μεγάλα τοὺς αἰγυπτίους
                  καταλαμβάνει. ἐν ὁτέοισι δ᾽ ἂν οἰκίοισι αἰέλουρος ἀποθάνῃ ἀπὸ τοῦ αὐτομάτου, οἱ
                  ἐνοικέοντες πάντες ξυροῦνται τὰς ὀφρῦς μούνας· παρ᾽ ὁτέοισι δ᾽ ἂν κύων, πᾶν τὸ
                  σῶμα καὶ τὴν κεφαλήν.</p>
            </div>
            <div
               n="67"
               type="chapter">
               <p>ἀπάγονται δὲ οἱ αἰέλουροι ἀποθανόντες ἐς ἱρὰς στέγας, ἔνθα θάπτονται
                  ταριχευθέντες, ἐν βουβάστι πόλι. τὰς δὲ κύνας ἐν τῇ ἑωυτῶν ἕκαστοι πόλι θάπτουσι
                  ἐν ἱρῇσι θήκῃσι. ὡς δὲ αὕτως τῇσι κυσὶ οἱ ἰχνευταὶ θάπτονται. τὰς δὲ μυγαλᾶς καὶ
                  τοὺς ἴρηκας ἀπάγουσι ἐς βουτοῦν πόλιν, τὰς δὲ ἴβις ἐς ἑρμέω πόλιν. τὰς δὲ ἄρκτους
                  ἐούσας σπανίας καὶ τοὺς λύκους οὐ πολλῷ τεῳ ἐόντας ἀλωπέκων μέζονας αὐτοῦ θάπτουσι
                  τῇ ἂν εὑρεθέωσι κείμενοι.</p>
            </div>
            <div
               n="68"
               type="chapter">
               <p>τῶν δὲ κροκοδείλων φύσις ἐστὶ τοιήδε. τοὺς χειμεριωτάτους μῆνας τέσσερας ἐσθίει
                  οὐδέν. ἐὸν δὲ τετράπουν χερσαῖον καὶ λιμναῖόν ἐστι· τίκτει μὲν γὰρ ᾠὰ ἐν γῇ καὶ
                  ἐκλέπει καὶ τὸ πολλὸν τῆς ἡμέρης διατρίβει ἐν τῷ ξηρῷ, τὴν δὲ νύκτα πᾶσαν ἐν τῷ
                  ποταμῷ· θερμότερον γὰρ δή ἐστι τὸ ὕδωρ τῆς τε αἰθρίης καὶ τῆς δρόσου. πάντων δὲ
                  τῶν ἡμεῖς ἴδμεν θνητῶν τοῦτο ἐξ ἐλαχίστου μέγιστον γίνεται· τὰ μὲν γὰρ ᾠὰ χηνέων
                  οὐ πολλῷ μέζονα τίκτει, καὶ ὁ νεοσσὸς κατὰ λόγον τοῦ ᾠοῦ γίνεται, αὐξανόμενος δὲ
                  γίνεται καὶ ἐς ἑπτακαίδεκα πήχεας καὶ μέζων ἔτι. ἔχει δὲ ὀφθαλμοὺς μὲν ὑός,
                  ὀδόντας δὲ μεγάλους καὶ χαυλιόδοντας κατὰ λόγον τοῦ σώματος. γλῶσσαν δὲ μοῦνον
                  θηρίων οὐκ ἔφυσε· οὐδὲ κινέει τὴν κάτω γνάθον, ἀλλὰ καὶ τοῦτο μοῦνον θηρίων τὴν
                  ἄνω γνάθον προσάγει τῇ κάτω. ἔχει δὲ καὶ ὄνυχας καρτεροὺς καὶ δέρμα λεπιδωτὸν
                  ἄρρηκτον ἐπὶ τοῦ νώτου. τυφλὸν δὲ ἐν ὕδατι, ἐν δὲ τῇ αἰθρίῃ ὀξυδερκέστατον. ἅτε δὴ
                  ὦν ἐν ὕδατι δίαιταν ποιεύμενον, τὸ στόμα ἔνδοθεν φορέει πᾶν μεστὸν βδελλέων. τὰ
                  μὲν δὴ ἄλλα ὄρνεα καὶ θηρία φεύγει μιν, ὁ δὲ τροχίλος εἰρηναῖόν οἵ ἐστι, ἅτε
                  ὠφελεομένῳ πρὸς αὐτοῦ· ἐπεὰν γὰρ ἐς τὴν γῆν ἐκβῇ ἐκ τοῦ ὕδατος ὁ κροκόδειλος καὶ
                  ἔπειτα χάνῃ ἔωθε γὰρ τοῦτο ὡς τὸ ἐπίπαν ποιέειν πρὸς τὸν ζέφυρον , ἐνθαῦτα ὁ
                  τροχίλος ἐσδύνων ἐς τὸ στόμα αὐτοῦ καταπίνει τὰς βδέλλας· ὁ δὲ ὠφελεόμενος ἥδεται
                  καὶ οὐδὲν σίνεται τὸν τροχίλον.</p>
            </div>
            <div
               n="69"
               type="chapter">
               <p><seg
                     n="1">τοῖσι μὲν δὴ τῶν αἰγυπτίων ἱροί εἰσι οἱ κροκόδειλοι, τοῖσι δὲ οὔ, ἀλλ᾽
                     ἅτε πολεμίους περιέπουσι. οἱ δὲ περί τε θήβας καὶ τὴν μοίριος λίμνην οἰκέοντες
                     καὶ κάρτα ἥγηνται αὐτοὺς εἶναι ἱρούς.</seg><seg
                     n="2">ἐκ πάντων δὲ ἕνα ἑκάτεροι τρέφουσι κροκόδειλον, δεδιδαγμένον εἶναι
                     χειροήθεα, ἀρτήματά τε λίθινα χυτὰ καὶ χρύσεα ἐς τὰ ὦτα ἐνθέντες καὶ ἀμφιδέας
                     περὶ τοὺς ἐμπροσθίους πόδας καὶ σιτία ἀποτακτὰ διδόντες καὶ ἱρήια καὶ
                     περιέποντες ὡς κάλλιστα ζώοντας· ἀποθανόντας δὲ θάπτουσι ταριχεύσαντες ἐν ἱρῇσι
                     θήκῃσι.</seg><seg
                     n="3">οἱ δὲ περὶ ἐλεφαντίνην πόλιν οἰκέοντες καὶ ἐσθίουσι αὐτούς, οὐκ ἡγεόμενοι
                     ἱροὺς εἶναι. καλέονται δὲ οὐ<gloss>κροκόδειλοι</gloss>ἀλλὰ<term
                        xml:lang="eg">χάμψαι</term>· κροκοδείλους δὲ ἴωνες ὠνόμασαν, εἰκάζοντες
                     αὐτῶν τὰ εἴδεα τοῖσι παρὰ σφίσι γινομένοισι κροκοδείλοισι τοῖσι ἐν τῇσι
                     αἱμασιῇσι.</seg></p>
            </div>
            <div
               n="70"
               type="chapter">
               <p>ἄγραι δέ σφεων πολλαὶ κατεστᾶσι καὶ παντοῖαι· ἣ δ᾽ ὦν ἐμοὶ δοκέει ἀξιωτάτη
                  ἀπηγήσιος εἶναι, ταύτην γράφω. ἐπεὰν νῶτον ὑὸς δελεάσῃ περὶ ἄγκιστρον, μετιεῖ ἐς
                  μέσον τὸν ποταμόν, αὐτὸς δὲ ἐπὶ τοῦ χείλεος τοῦ ποταμοῦ ἔχων δέλφακα ζωὴν ταύτην
                  τύπτει. ἐπακούσας δὲ τῆς φωνῆς ὁ κροκόδειλος ἵεται κατὰ τὴν φωνήν, ἐντυχὼν δὲ τῷ
                  νώτῳ καταπίνει· οἱ δὲ ἕλκουσι. ἐπεὰν δὲ ἐξελκυσθῇ ἐς γῆν, πρῶτον ἁπάντων ὁ
                  θηρευτὴς πηλῷ κατ᾽ ὦν ἔπλασε αὐτοῦ τοὺς ὀφθαλμούς· τοῦτο δὲ ποιήσας κάρτα εὐπετέως
                  τὰ λοιπὰ χειροῦται· μὴ ποιήσας δὲ τοῦτο, σὺν πόνῳ.</p>
            </div>
            <div
               n="71"
               type="chapter">
               <p>οἱ δὲ ἵπποι οἱ ποτάμιοι ἐν νομῷ μὲν τῷ παπρημίτῃ ἱροί εἰσι, τοῖσι δὲ ἄλλοισι
                  αἰγυπτίοισι οὐκ ἱροί. φύσιν δὲ παρέχονται ἰδέης τοιήνδε. τετράπουν ἐστί, δίχηλον
                  ὡς καὶ βοῦς, σιμόν, λοφιὴν ἔχον ἵππου, χαυλιόδοντας φαῖνον, οὐρὴν ἵππου καὶ φωνήν,
                  μέγαθος ὅσον τε βοῦς ὁ μέγιστος. τὸ δέρμα δ᾽ αὐτοῦ οὕτω δή τι παχύ ἐστι ὥστε αὔου
                  γενομένου ξυστὰ ποιέεσθαι ἀκοντίων ἐξ αὐτοῦ.</p>
            </div>
            <div
               n="72"
               type="chapter">
               <p><seg
                     n="1">γίνονται δὲ καὶ ἐνύδριες ἐν τῷ ποταμῷ, τὰς ἱρὰς ἥγηνται εἶναι. νομίζουσι
                     δὲ καὶ τῶν ἰχθύων τὸν καλεόμενον<term
                        xml:lang="eg">λεπιδωτὸν</term>ἱρὸν εἶναι καὶ τὴν ἔγχελυν, ἱροὺς δὲ τούτους
                     τοῦ νείλου φασὶ εἶναι, καὶ τῶν ὀρνίθων τοὺς χηναλώπεκας.</seg></p>
            </div>
            <div
               n="73"
               type="chapter">
               <p>ἔστι δὲ καὶ ἄλλος ὄρνις ἱρός, τῷ οὔνομα φοῖνιξ. ἐγὼ μέν μιν οὐκ εἶδον εἰ μὴ ὅσον
                  γραφῇ· καὶ γὰρ δὴ καὶ σπάνιος ἐπιφοιτᾷ σφι δι᾽ ἐτέων, ὡς ἡλιοπολῖται λέγουσι,
                  πεντακοσίων· φοιτᾶν δὲ τότε φασὶ ἐπεάν οἱ ἀποθάνῃ ὁ πατήρ. ἔστι δέ, εἰ τῇ γραφῇ
                  παρόμοιος, τοσόσδε καὶ τοιόσδε· τὰ μὲν αὐτοῦ χρυσόκομα τῶν πτερῶν, τὰ δὲ ἐρυθρά·
                  ἐς τὰ μάλιστα αἰετῷ περιήγησιν ὁμοιότατος καὶ τὸ μέγαθος. τοῦτον δὲ λέγουσι
                  μηχανᾶσθαι τάδε, ἐμοὶ μὲν οὐ πιστὰ λέγοντες, ἐξ ἀραβίης ὁρμώμενον ἐς τὸ ἱρὸν τοῦ
                  ἡλίου κομίζειν τὸν πατέρα ἐν σμύρνῃ ἐμπλάσαντα καὶ θάπτειν ἐν τοῦ ἡλίου τῷ ἱρῷ.
                  κομίζειν δὲ οὕτω· πρῶτον τῆς σμύρνης ᾠὸν πλάσσειν ὅσον τε δυνατός ἐστι φέρειν,
                  μετὰ δὲ πειρᾶσθαι αὐτὸ φορέοντα, ἐπεὰν δὲ ἀποπειρηθῇ, οὕτω δὴ κοιλήναντα τὸ ᾠὸν
                  τὸν πατέρα ἐς αὐτὸ ἐντιθέναι, σμύρνῃ δὲ ἄλλῃ ἐμπλάσσειν τοῦτο κατ᾽ ὅ τι τοῦ ᾠοῦ
                  ἐκκοιλήνας ἐνέθηκε τὸν πατέρα, ἐγκειμένου δὲ τοῦ πατρὸς γίνεσθαι τὠυτὸ βάρος,
                  ἐμπλάσαντα δὲ κομίζειν μιν ἐπ᾽ αἰγύπτου ἐς τοῦ ἡλίου τὸ ἱρόν. ταῦτα μὲν τοῦτον τὸν
                  ὄρνιν λέγουσι ποιέειν.</p>
            </div>
            <div
               n="74"
               type="chapter">
               <p>εἰσὶ δὲ περὶ θήβας ἱροὶ ὄφιες, ἀνθρώπων οὐδαμῶς δηλήμονες, οἳ μεγάθεϊ ἐόντες
                  μικροὶ δύο κέρεα φορέουσι πεφυκότα ἐξ ἄκρης τῆς κεφαλῆς, τοὺς θάπτουσι ἀποθανόντας
                  ἐν τῷ ἱρῷ τοῦ διός· τούτου γάρ σφεας τοῦ θεοῦ φασι εἶναι ἱρούς.</p>
            </div>
            <div
               n="75"
               type="chapter">
               <p>ἔστι δὲ χῶρος τῆς ἀραβίης κατὰ βουτοῦν πόλιν μάλιστά κῃ κείμενος, καὶ ἐς τοῦτο τὸ
                  χωρίον ἦλθον πυνθανόμενος περὶ τῶν πτερωτῶν ὀφίων. ἀπικόμενος δὲ εἶδον ὀστέα ὀφίων
                  καὶ ἀκάνθας πλήθεϊ μὲν ἀδύνατα ἀπηγήσασθαι, σωροὶ δὲ ἦσαν ἀκανθέων καὶ μεγάλοι καὶ
                  ὑποδεέστεροι καὶ ἐλάσσονες ἔτι τούτων, πολλοὶ δὲ ἦσαν οὗτοι. ἔστι δὲ ὁ χῶρος
                  οὗτος, ἐν τῷ αἱ ἄκανθαι κατακεχύαται, τοιόσδε τις· ἐσβολὴ ἐξ ὀρέων στεινὴ ἐς
                  πεδίον μέγα, τὸ δὲ πεδίον τοῦτο συνάπτει τῷ αἰγυπτίῳ πεδίῳ. λόγος δέ ἐστι ἅμα τῷ
                  ἔαρι πτερωτοὺς ὄφις ἐκ τῆς ἀραβίης πέτεσθαι ἐπ᾽ αἰγύπτου, τὰς δὲ ἴβις τὰς ὄρνιθας
                  ἀπαντώσας ἐς τὴν ἐσβολὴν ταύτην ἐς τὴν χώρην οὐ παριέναι τοὺς ὄφις ἀλλὰ
                  κατακτείνειν. καὶ τὴν ἶβιν διὰ τοῦτο τὸ ἔργον τετιμῆσθαι λέγουσι ἀράβιοι μεγάλως
                  πρὸς αἰγυπτίων· ὁμολογέουσι δὲ καὶ αἰγύπτιοι διὰ ταῦτα τιμᾶν τὰς ὄρνιθας
                  ταύτας.</p>
            </div>
            <div
               n="76"
               type="chapter">
               <p>εἶδος δὲ τῆς μὲν ἴβιος τόδε· μέλαινα δεινῶς πᾶσα, σκέλεα δὲ φορέει γεράνου,
                  πρόσωπον δὲ ἐς τὰ μάλιστα ἐπίγρυπον, μέγαθος ὅσον κρέξ. τῶν μὲν δὴ μελαινέων τῶν
                  μαχομένων πρὸς τοὺς ὄφις ἥδε ἰδέη αὕτη . τῶν δ᾽ ἐν ποσὶ μᾶλλον εἱλεομένων τοῖσι
                  ἀνθρώποισι διξαὶ γὰρ δή εἰσι ἴβιες ἥδε· ψιλὴ τὴν κεφαλὴν καὶ τὴν δειρὴν πᾶσαν,
                  λευκόπτερος πλὴν κεφαλῆς καὶ τοῦ αὐχένος καὶ ἀκρέων τῶν πτερύγων καὶ τοῦ πυγαίου
                  ἄκρου ταῦτα δὲ τὰ εἶπον πάντα μέλανά ἐστι δεινῶς , σκέλεα δὲ καὶ πρόσωπον ἐμφερὴς
                  τῇ ἑτέρῃ. τοῦ δὲ ὄφιος ἡ μορφὴ οἵη περ τῶν ὕδρων· πτίλα δὲ οὐ πτερωτὰ φορέει, ἀλλὰ
                  τοῖσι τῆς νυκτερίδος πτεροῖσι μάλιστά κῃ ἐμφερέστατα. τοσαῦτα μὲν θηρίων πέρι ἱρῶν
                  εἰρήσθω.</p>
            </div>
            <div
               n="77"
               type="chapter">
               <p><seg
                     n="1">αὐτῶν δὲ δὴ αἰγυπτίων οἳ μὲν περὶ τὴν σπειρομένην αἴγυπτον οἰκέουσι,
                     μνήμην ἀνθρώπων πάντων ἐπασκέοντες μάλιστα λογιώτατοί εἰσι μακρῷ τῶν ἐγὼ ἐς
                     διάπειραν ἀπικόμην.</seg><seg
                     n="2">τρόπῳ δὲ ζόης τοιῷδε διαχρέωνται· συρμαΐζουσι τρεῖς ἡμέρας ἐπεξῆς μηνὸς
                     ἑκάστου, ἐμέτοισι θηρώμενοι τὴν ὑγιείην καὶ κλύσμασι, νομίζοντες ἀπὸ τῶν
                     τρεφόντων σιτίων πάσας τὰς νούσους τοῖσι ἀνθρώποισι γίνεσθαι.</seg><seg
                     n="3">εἰσὶ μὲν γὰρ καὶ ἄλλως αἰγύπτιοι μετὰ λίβυας ὑγιηρέστατοι πάντων ἀνθρώπων
                     τῶν ὡρέων ἐμοὶ δοκέειν εἵνεκεν, ὅτι οὐ μεταλλάσσουσι αἱ ὧραι· ἐν γὰρ τῇσι
                     μεταβολῇσι τοῖσι ἀνθρώποισι αἱ νοῦσοι μάλιστα γίνονται, τῶν τε ἄλλων πάντων καὶ
                     δὴ καὶ τῶν ὡρέων μάλιστα.</seg><seg
                     n="4">ἀρτοφαγέουσι δὲ<gloss>ἐκ τῶν ὀλυρέων ποιεῦντες ἄρτους</gloss>, τοὺς ἐκεῖνοι<term
                        xml:lang="eg">κυλλήστις</term>ὀνομάζουσι. οἴνῳ δὲ ἐκ κριθέων πεποιημένῳ
                     διαχρέωνται· οὐ γάρ σφί εἰσι ἐν τῇ χώρῃ ἄμπελοι. ἰχθύων δὲ τοὺς μὲν πρὸς ἥλιον
                     αὐήναντες ὠμοὺς σιτέονται, τοὺς δὲ ἐξ ἅλμης τεταριχευμένους·</seg><seg
                     n="5">ὀρνίθων δὲ τούς τε ὄρτυγας καὶ τὰς νήσσας καὶ τὰ σμικρὰ τῶν ὀρνιθίων ὠμὰ
                     σιτέονται προταριχεύσαντες· τὰ δὲ ἄλλα ὅσα ἢ ὀρνίθων ἢ ἰχθύων σφί ἐστι ἐχόμενα,
                     χωρὶς ἢ ὁκόσοι σφι ἱροὶ ἀποδεδέχαται, τοὺς λοιποὺς ὀπτοὺς καὶ ἑφθοὺς
                     σιτέονται.</seg></p>
            </div>
            <div
               n="78"
               type="chapter">
               <p>ἐν δὲ τῇσι συνουσίῃσι τοῖσι εὐδαίμοσι αὐτῶν, ἐπεὰν ἀπὸ δείπνου γένωνται, περιφέρει
                  ἀνὴρ νεκρὸν ἐν σορῷ ξύλινον πεποιημένον, μεμιμημένον ἐς τὰ μάλιστα καὶ γραφῇ καὶ
                  ἔργῳ, μέγαθος ὅσον τε πάντῃ πηχυαῖον ἢ δίπηχυν, δεικνὺς δὲ ἑκάστῳ τῶν συμποτέων
                     λέγει·<quote>ἐς τοῦτον ὁρέων πῖνέ τε καὶ τέρπεο· ἔσεαι γὰρ ἀποθανὼν
                     τοιοῦτος.</quote>ταῦτα μὲν παρὰ τὰ συμπόσια ποιεῦσι.</p>
            </div>
            <div
               n="79"
               type="chapter">
               <p>πατρίοισι δὲ χρεώμενοι νόμοισι ἄλλον οὐδένα ἐπικτῶνται. τοῖσι ἄλλα τε ἐπάξιά ἐστι
                  νόμιμα καὶ δὴ καὶ ὅτι ἄεισμα ἕν ἐστι, λίνος, ὅς περ ἔν τε φοινίκῃ ἀοίδιμός ἐστι
                  καὶ ἐν κύπρῳ καὶ ἄλλῃ, κατὰ μέντοι ἔθνεα οὔνομα ἔχει, συμφέρεται δὲ ὡυτὸς εἶναι
                  τὸν οἱ ἕλληνες λίνον ὀνομάζοντες ἀείδουσι· ὥστε πολλὰ μὲν καὶ ἄλλα ἀποθωμάζειν με
                  τῶν περὶ αἴγυπτον ἐόντων, ἐν δὲ δὴ καὶ τὸν λίνον ὁκόθεν ἔλαβον τὸ οὔνομα .
                  φαίνονται δὲ αἰεί κοτε τοῦτον ἀείδοντες. ἔστι δὲ αἰγυπτιστὶ ὁ λίνος καλεόμενος
                  μανερῶς. ἔφασαν δέ μιν αἰγύπτιοι τοῦ πρώτου βασιλεύσαντος αἰγύπτου παῖδα
                  μουνογενέα γενέσθαι, ἀποθανόντα δὲ αὐτὸν ἄωρον θρήνοισι τούτοισι ὑπὸ αἰγυπτίων
                  τιμηθῆναι, καὶ ἀοιδήν τε ταύτην πρώτην καὶ μούνην σφίσι γενέσθαι.</p>
            </div>
            <div
               n="80"
               type="chapter">
               <p>συμφέρονται δὲ καὶ τόδε ἄλλο αἰγύπτιοι ἑλλήνων μούνοισι λακεδαιμονίοισι· οἱ
                  νεώτεροι αὐτῶν τοῖσι πρεσβυτέροισι συντυγχάνοντες εἴκουσι τῆς ὁδοῦ καὶ ἐκτρέπεσθαι
                  καὶ ἐπιοῦσι ἐξ ἕδρης ὑπανιστέαται. τόδε μέντοι ἄλλο ἑλλήνων οὐδαμοῖσι συμφέρονται·
                  ἀντὶ τοῦ προσαγορεύειν ἀλλήλους ἐν τῇσι ὁδοῖσι προσκυνέουσι κατιέντες μέχρι τοῦ
                  γούνατος τὴν χεῖρα.</p>
            </div>
            <div
               n="81"
               type="chapter">
               <p><seg
                     n="1">ἐνδεδύκασι δὲ<gloss>κιθῶνας λινέους περὶ τὰ σκέλεα θυσανωτούς</gloss>,
                     τοὺς καλέουσι<term
                        xml:lang="eg">καλασίρις</term>· ἐπὶ τούτοισι δὲ εἰρίνεα εἵματα λευκὰ
                     ἐπαναβληδὸν φορέουσι. οὐ μέντοι ἔς γε τὰ ἱρὰ ἐσφέρεται εἰρίνεα οὐδὲ
                     συγκαταθάπτεταί σφι· οὐ γὰρ ὅσιον.</seg><seg
                     n="2">ὁμολογέουσι δὲ ταῦτα τοῖσι ὀρφικοῖσι καλεομένοισι καὶ βακχικοῖσι, ἐοῦσι
                     δὲ αἰγυπτίοισι, καὶ τοῖσι πυθαγορείοισι· οὐδὲ γὰρ τούτων τῶν ὀργίων μετέχοντα
                     ὅσιόν ἐστι ἐν εἰρινέοισι εἵμασι θαφθῆναι. ἔστι δὲ περὶ αὐτῶν ἱρὸς λόγος
                     λεγόμενος.</seg></p>
            </div>
            <div
               n="82"
               type="chapter">
               <p>καὶ τάδε ἄλλα αἰγυπτίοισί ἐστι ἐξευρημένα, μείς τε καὶ ἡμέρη ἑκάστη θεῶν ὅτεο
                  ἐστί, καὶ τῇ ἕκαστος ἡμέρῃ γενόμενος ὁτέοισι ἐγκυρήσει καὶ ὅκως τελευτήσει καὶ
                  ὁκοῖός τις ἔσται· καὶ τούτοισι τῶν ἑλλήνων οἱ ἐν ποιήσι γενόμενοι ἐχρήσαντο.
                  τέρατά τε πλέω σφι ἀνεύρηται ἢ τοῖσι ἄλλοισι ἅπασι ἀνθρώποισι· γενομένου γὰρ
                  τέρατος φυλάσσουσι γραφόμενοι τὠποβαῖνον, καὶ ἤν κοτε ὕστερον παραπλήσιον τούτῳ
                  γένηται, κατὰ τὠυτὸ νομίζουσι ἀποβήσεσθαι.</p>
            </div>
            <div
               n="83"
               type="chapter">
               <p>μαντικὴ δὲ αὐτοῖσι ὧδε διάκειται· ἀνθρώπων μὲν οὐδενὶ πρόσκειται ἡ τέχνη, τῶν δὲ
                  θεῶν μετεξετέροισι. καὶ γὰρ<persName>ἡρακλέος</persName>μαντήιον αὐτόθι ἔστι καὶ
                  ἀπόλλωνος καὶ ἀθηναίης καὶ ἀρτέμιδος καὶ ἄρεος καὶ διός, καὶ τό γε μάλιστα ἐν τιμῇ
                  ἄγονται πάντων τῶν μαντηίων, λητοῦς ἐν βουτοῖ πόλι ἐστί. οὐ μέντοι αἵ γε μαντηίαι
                  σφι κατὰ τὠυτὸ ἑστᾶσι, ἀλλὰ διάφοροί εἰσι.</p>
            </div>
            <div
               n="84"
               type="chapter">
               <p>ἡ δὲ ἰητρικὴ κατὰ τάδε σφι δέδασται· μιῆς νούσου ἕκαστος ἰητρός ἐστι καὶ οὐ
                  πλεόνων. πάντα δ᾽ ἰητρῶν ἐστι πλέα· οἱ μὲν γὰρ ὀφθαλμῶν ἰητροὶ κατεστᾶσι, οἱ δὲ
                  κεφαλῆς, οἱ δὲ ὀδόντων, οἱ δὲ τῶν κατὰ νηδύν, οἱ δὲ τῶν ἀφανέων νούσων.</p>
            </div>
            <div
               n="85"
               type="chapter">
               <p>θρῆνοι δὲ καὶ ταφαί σφεων εἰσὶ αἵδε. τοῖσι ἂν ἀπογένηται ἐκ τῶν οἰκίων ἄνθρωπος
                  τοῦ τις καὶ λόγος ᾖ, τὸ θῆλυ γένος πᾶν τὸ ἐκ τῶν οἰκίων τούτων κατ᾽ ὦν ἐπλάσατο
                  τὴν κεφαλὴν πηλῷ ἢ καὶ τὸ πρόσωπον, κἄπειτα ἐν τοῖσι οἰκίοισι λιποῦσαι τὸν νεκρὸν
                  αὐταὶ ἀνὰ τὴν πόλιν στρωφώμεναι τύπτονται ἐπεζωμέναι καὶ φαίνουσαι τοὺς μαζούς,
                  σὺν δέ σφι αἱ προσήκουσαι πᾶσαι· ἑτέρωθεν δὲ οἱ ἄνδρες τύπτονται, ἐπεζωμένοι καὶ
                  οὗτοι. ἐπεὰν δὲ ταῦτα ποιήσωσι, οὕτω ἐς τὴν ταρίχευσιν κομίζουσι.</p>
            </div>
            <div
               n="86"
               type="chapter">
               <p>εἰσὶ δὲ οἳ ἐπ᾽ αὐτῷ τούτῳ κατέαται καὶ τέχνην ἔχουσι ταύτην. οὗτοι, ἐπεάν σφι
                  κομισθῇ νεκρός, δεικνύουσι τοῖσι κομίσασι παραδείγματα νεκρῶν ξύλινα, τῇ γραφῇ
                  μεμιμημένα. καὶ τὴν μὲν σπουδαιοτάτην αὐτέων φασὶ εἶναι τοῦ οὐκ ὅσιον ποιεῦμαι τὸ
                  οὔνομα ἐπὶ τοιούτῳ πρήγματι ὀνομάζειν, τὴν δὲ δευτέρην δεικνύουσι ὑποδεεστέρην τε
                  ταύτης καὶ εὐτελεστέρην, τὴν δὲ τρίτην εὐτελεστάτην. φράσαντες δὲ πυνθάνονται παρ᾽
                  αὐτῶν κατὰ ἥντινα βούλονταί σφι σκευασθῆναι τὸν νεκρόν. οἱ μὲν δὴ ἐκποδὼν μισθῷ
                  ὁμολογήσαντες ἀπαλλάσσονται, οἱ δὲ ὑπολειπόμενοι ἐν οἰκήμασι ὧδε τὰ σπουδαιότατα
                  ταριχεύουσι. πρῶτα μὲν σκολιῷ σιδήρῳ διὰ τῶν μυξωτήρων ἐξάγουσι τὸν ἐγκέφαλον, τὰ
                  μὲν αὐτοῦ οὕτω ἐξάγοντες, τὰ δὲ ἐγχέοντες φάρμακα. μετὰ δὲ λίθῳ αἰθιοπικῷ ὀξέϊ
                  παρασχίσαντες παρὰ τὴν λαπάρην ἐξ ὦν εἷλον τὴν κοιλίην πᾶσαν, ἐκκαθήραντες δὲ
                  αὐτὴν καὶ διηθήσαντες οἴνῳ φοινικηίῳ αὖτις διηθέουσι θυμιήμασι τετριμμένοισι.
                  ἔπειτα τὴν νηδὺν σμύρνης ἀκηράτου τετριμμένης καὶ κασίης καὶ τῶν ἄλλων θυμιημάτων,
                  πλὴν λιβανωτοῦ, πλήσαντες συρράπτουσι ὀπίσω. ταῦτα δὲ ποιήσαντες ταριχεύουσι λίτρῳ
                  κρύψαντες ἡμέρας ἑβδομήκοντα· πλέονας δὲ τουτέων οὐκ ἔξεστι ταριχεύειν. ἐπεὰν δὲ
                  παρέλθωσι αἱ ἑβδομήκοντα, λούσαντες τὸν νεκρὸν κατειλίσσουσι πᾶν αὐτοῦ τὸ σῶμα
                  σινδόνος βυσσίνης τελαμῶσι κατατετμημένοισι, ὑποχρίοντες τῷ κόμμι, τῷ δὴ ἀντὶ
                  κόλλης τὰ πολλὰ χρέωνται αἰγύπτιοι. ἐνθεῦτεν δὲ παραδεξάμενοί μιν οἱ προσήκοντες
                  ποιεῦνται ξύλινον τύπον ἀνθρωποειδέα, ποιησάμενοι δὲ ἐσεργνύουσι τὸν νεκρόν, καὶ
                  κατακληίσαντες οὕτω θησαυρίζουσι ἐν οἰκήματι θηκαίῳ, ἱστάντες ὀρθὸν πρὸς
                  τοῖχον.</p>
            </div>
            <div
               n="87"
               type="chapter">
               <p>οὕτω μὲν τοὺς τὰ πολυτελέστατα σκευάζουσι νεκρούς. τοὺς δὲ τὰ μέσα βουλομένους,
                  τὴν δὲ πολυτελείην φεύγοντας σκευάζουσι ὧδε. ἐπεὰν τοὺς κλυστῆρας πλήσωνται τοῦ
                  ἀπὸ κέδρου ἀλείφατος γινομένου, ἐν ὦν ἔπλησαν τοῦ νεκροῦ τὴν κοιλίην, οὔτε
                  ἀναταμόντες αὐτὸν οὔτε ἐξελόντες τὴν νηδύν, κατὰ δὲ τὴν ἕδρην ἐσηθήσαντες καὶ
                  ἐπιλαβόντες τὸ κλύσμα τῆς ὀπίσω ὁδοῦ ταριχεύουσι τὰς προκειμένας ἡμέρας. τῇ δὲ
                  τελευταίῃ ἐξιεῖσι ἐκ τῆς κοιλίης τὴν κεδρίην τὴν ἐσῆκαν πρότερον· ἡ δὲ ἔχει
                  τοσαύτην δύναμιν ὥστε ἅμα ἑωυτῇ τὴν νηδὺν καὶ τὰ σπλάγχνα κατατετηκότα ἐξάγει· τὰς
                  δὲ σάρκας τὸ λίτρον κατατήκει, καὶ δὴ λείπεται τοῦ νεκροῦ τὸ δέρμα μοῦνον καὶ τὰ
                  ὀστέα. ἐπεὰν δὲ ταῦτα ποιήσωσι, ἀπ᾽ ὦν ἔδωκαν οὕτω τὸν νεκρόν, οὐδὲν ἔτι
                  πρηγματευθέντες.</p>
            </div>
            <div
               n="88"
               type="chapter">
               <p>ἡ δὲ τρίτη ταρίχευσίς ἐστι ἥδε, ἣ τοὺς χρήμασι ἀσθενεστέρους σκευάζει· συρμαίῃ
                  διηθήσαντες τὴν κοιλίην ταριχεύουσι τὰς ἑβδομήκοντα ἡμέρας καὶ ἔπειτα ἀπ᾽ ὦν
                  ἔδωκαν ἀποφέρεσθαι.</p>
            </div>
            <div
               n="89"
               type="chapter">
               <p>τὰς δὲ γυναῖκας τῶν ἐπιφανέων ἀνδρῶν, ἐπεὰν τελευτήσωσι, οὐ παραυτίκα διδοῦσι
                  ταριχεύειν, οὐδὲ ὅσαι ἂν ἔωσι εὐειδέες κάρτα καὶ λόγου πλέονος γυναῖκες· ἀλλ᾽
                  ἐπεὰν τριταῖαι ἢ τεταρταῖαι γένωνται, οὕτω παραδιδοῦσι τοῖσι ταριχεύουσι. τοῦτο δὲ
                  ποιεῦσι οὕτω τοῦδε εἵνεκεν, ἵνα μή σφι οἱ ταριχευταὶ μίσγωνται τῇσι γυναιξί·
                  λαμφθῆναι γάρ τινά φασι μισγόμενον νεκρῷ προσφάτῳ γυναικός, κατεῖπαι δὲ τὸν
                  ὁμότεχνον.</p>
            </div>
            <div
               n="90"
               type="chapter">
               <p>ὃς δ᾽ ἂν ἢ αὐτῶν αἰγυπτίων ἢ ξείνων ὁμοίως ὑπὸ κροκοδείλου ἁρπασθεὶς ἢ ὑπ᾽ αὐτοῦ
                  τοῦ ποταμοῦ φαίνηται τεθνεώς, κατ᾽ ἣν ἂν πόλιν ἐξενειχθῇ, τούτους πᾶσα ἀνάγκη ἐστὶ
                  ταριχεύσαντας αὐτὸν καὶ περιστείλαντας ὡς κάλλιστα θάψαι ἐν ἱρῇσι θήκῃσι. οὐδὲ
                  ψαῦσαι ἔξεστι αὐτοῦ ἄλλον οὐδένα οὔτε τῶν προσηκόντων οὔτε τῶν φίλων, ἀλλά μιν οἱ
                  ἱρέες αὐτοὶ οἱ τοῦ νείλου, ἅτε πλέον τι ἢ ἀνθρώπου νεκρόν, χειραπτάζοντες
                  θάπτουσι.</p>
            </div>
            <div
               n="91"
               type="chapter">
               <p><seg
                     n="1">ἑλληνικοῖσι δὲ νομαίοισι φεύγουσι χρᾶσθαι, τὸ δὲ σύμπαν εἰπεῖν, μηδ᾽
                     ἄλλων μηδαμὰ μηδαμῶν ἀνθρώπων νομαίοισι. οἱ μέν νυν ἄλλοι αἰγύπτιοι οὕτω τοῦτο
                     φυλάσσουσι. ἔστι δὲ χέμμις πόλις μεγάλη νομοῦ τοῦ θηβαϊκοῦ ἐγγὺς νέης
                     πόλιος·</seg><seg
                     n="2">ἐν ταύτῃ τῇ πόλι ἔστι περσέος τοῦ δανάης ἱρὸν τετράγωνον, πέριξ δὲ αὐτοῦ
                     φοίνικες πεφύκασι· τὰ δὲ πρόπυλα τοῦ ἱροῦ λίθινά ἐστι κάρτα μεγάλα· ἐπὶ δὲ
                     αὐτοῖσι ἀνδριάντες δύο ἑστᾶσι λίθινοι μεγάλοι· ἐν δὲ τῷ περιβεβλημένῳ τούτῳ
                     νηός τε ἔνι καὶ ἄγαλμα ἐν αὐτῷ ἐνέστηκε τοῦ περσέος.</seg><seg
                     n="3">οὗτοι οἱ<rs
                        type="ethnic">χεμμῖται</rs>λέγουσι τὸν περσέα πολλάκις μὲν ἀνὰ τὴν γῆν
                     φαίνεσθαι σφίσι, πολλάκις δὲ ἔσω τοῦ ἱροῦ, σανδάλιόν τε αὐτοῦ πεφορημένον
                     εὑρίσκεσθαι, ἐὸν τὸ μέγαθος δίπηχυ, τὸ ἐπεὰν φανῇ, εὐθενέειν ἅπασαν
                     αἴγυπτον.</seg><seg
                     n="4">ταῦτα μὲν λέγουσι, ποιεῦσι δὲ τάδε ἑλληνικὰ τῷ περσέϊ· ἀγῶνα γυμνικὸν
                     τιθεῖσι διὰ πάσης ἀγωνίης ἔχοντα, παρέχοντες ἄεθλα κτήνεα καὶ χλαίνας καὶ
                     δέρματα.</seg><seg
                     n="5">εἰρομένου δέ μεο ὅ τι σφι μούνοισι ἔωθε ὁ περσεὺς ἐπιφαίνεσθαι καὶ ὅ τι
                     κεχωρίδαται αἰγυπτίων τῶν ἄλλων ἀγῶνα γυμνικὸν τιθέντες, ἔφασαν τὸν περσέα ἐκ
                     τῆς ἑωυτῶν πόλιος γεγονέναι· τὸν γὰρ δαναὸν καὶ τὸν λυγκέα ἐόντας<rs
                        type="ethnic">χεμμίτας</rs>ἐκπλῶσαι ἐς τὴν ἑλλάδα· ἀπὸ δὲ τούτων
                     γενεηλογέοντες κατέβαινον ἐς τὸν περσέα.</seg><seg
                     n="6">ἀπικόμενον δὲ αὐτὸν ἐς αἴγυπτον κατ᾽ αἰτίην τὴν καὶ ἕλληνες λέγουσι,
                     οἴσοντα ἐκ λιβύης τὴν γοργοῦς κεφαλήν, ἔφασαν ἐλθεῖν καὶ παρὰ σφέας καὶ
                     ἀναγνῶναι τοὺς συγγενέας πάντας· ἐκμεμαθηκότα δέ μιν ἀπικέσθαι ἐς αἴγυπτον τὸ
                     τῆς χέμμιος οὔνομα, πεπυσμένον παρὰ τῆς μητρός· ἀγῶνα δέ οἱ γυμνικὸν αὐτοῦ
                     κελεύσαντος ἐπιτελέειν.</seg></p>
            </div>
            <div
               n="92"
               type="chapter">
               <p><seg
                     n="1">ταῦτα μὲν πάντα οἱ κατύπερθε τῶν ἑλέων οἰκέοντες αἰγύπτιοι νομίζουσι. οἱ
                     δὲ δὴ ἐν τοῖσι ἕλεσι κατοικημένοι τοῖσι μὲν αὐτοῖσι νόμοισι χρέωνται τοῖσι καὶ
                     οἱ ἄλλοι αἰγύπτιοι, καὶ τἆλλα καὶ γυναικὶ μιῇ ἕκαστος αὐτῶν συνοικέει κατά περ
                     ἕλληνες· ἀτὰρ πρὸς εὐτελείην τῶν σιτίων τάδε σφι ἄλλα ἐξεύρηται.</seg><seg
                     n="2">ἐπεὰν πλήρης γένηται ὁ ποταμὸς καὶ τὰ πεδία πελαγίσῃ, φύεται<gloss>ἐν τῷ
                        ὕδατι κρίνεα πολλά</gloss>, τὰ αἰγύπτιοι καλέουσι<term
                        xml:lang="eg">λωτόν</term>. ταῦτ᾽ ἐπεὰν δρέψωσι, αὐαίνουσι πρὸς ἥλιον καὶ
                     ἔπειτα τὸ ἐκ μέσου τοῦ<foreign
                        xml:lang="eg">λωτοῦ</foreign>, τῇ μήκωνι ἐὸν ἐμφερές, πτίσαντες ποιεῦνται ἐξ
                     αὐτοῦ ἄρτους ὀπτοὺς πυρί.</seg><seg
                     n="3">ἔστι δὲ καὶ ἡ ῥίζα τοῦ<foreign
                        xml:lang="eg">λωτοῦ</foreign>τούτου ἐδωδίμη καὶ ἐγγλύσσει ἐπιεικέως, ἐὸν
                     στρογγύλον, μέγαθος κατὰ μῆλον.</seg><seg
                     n="4">ἔστι δὲ καὶ ἄλλα κρίνεα ῥόδοισι ἐμφερέα, ἐν τῷ ποταμῷ γινόμενα καὶ ταῦτα,
                     ἐξ ὧν ὁ καρπὸς ἐν ἄλλῃ κάλυκι παραφυομένῃ ἐκ τῆς ῥίζης γίνεται, κηρίῳ σφηκῶν
                     ἰδέην ὁμοιότατον· ἐν τούτῳ τρωκτὰ ὅσον τε πυρὴν ἐλαίης ἐγγίνεται συχνά,
                     τρώγεται δὲ καὶ ἁπαλὰ ταῦτα καὶ αὖα.</seg><seg
                     n="5">τὴν δὲ βύβλον τὴν ἐπέτειον γινομένην ἐπεὰν ἀνασπάσωσι ἐκ τῶν ἑλέων, τὰ
                     μὲν ἄνω αὐτῆς ἀποτάμνοντες ἐς ἄλλο τι τρέπουσι καὶ πωλέουσι, τὸ δὲ κάτω
                     λελειμμένον ὅσον τε ἐπὶ πῆχυν τρώγουσι καὶ πωλέουσι · οἳ δὲ ἂν καὶ κάρτα
                     βούλωνται χρηστῇ τῇ βύβλῳ χρᾶσθαι, ἐν κλιβάνῳ διαφανέϊ πνίξαντες οὕτω τρώγουσι.
                     οἱ δέ τινες αὐτῶν ζώουσι ἀπὸ τῶν ἰχθύων μούνων, τοὺς ἐπεὰν λάβωσι καὶ ἐξέλωσι
                     τὴν κοιλίην, αὐαίνουσι πρὸς ἥλιον καὶ ἔπειτα αὔους ἐόντας σιτέονται.</seg></p>
            </div>
            <div
               n="93"
               type="chapter">
               <p>οἱ δὲ ἰχθύες οἱ ἀγελαῖοι ἐν μὲν τοῖσι ποταμοῖσι οὐ μάλα γίνονται, τρεφόμενοι δὲ ἐν
                  τῇσι λίμνῃσι τοιάδε ποιεῦσι. ἐπεάν σφεας ἐσίῃ οἶστρος κυίσκεσθαι, ἀγεληδὸν
                  ἐκπλώουσι ἐς θάλασσαν· ἡγέονται δὲ οἱ ἔρσενες ἀπορραίνοντες τοῦ θοροῦ, αἱ δὲ
                  ἑπόμεναι ἀνακάπτουσι καὶ ἐξ αὐτοῦ κυίσκονται. ἐπεὰν δὲ πλήρεες γένωνται ἐν τῇ
                  θαλάσσῃ, ἀναπλώουσι ὀπίσω ἐς ἤθεα τὰ ἑωυτῶν ἕκαστοι· ἡγέονται μέντοι γε οὐκέτι οἱ
                  αὐτοί, ἀλλὰ τῶν θηλέων γίνεται ἡ ἡγεμονίη. ἡγεόμεναι δὲ ἀγεληδὸν ποιεῦσι οἷόν περ
                  ἐποίευν οἱ ἔρσενες· τῶν γὰρ ᾠῶν ἀπορραίνουσι κατ᾽ ὀλίγους τῶν κέγχρων, οἱ δὲ
                  ἔρσενες καταπίνουσι ἑπόμενοι. εἰσὶ δὲ οἱ κέγχροι οὗτοι ἰχθύες· ἐκ δὲ τῶν
                  περιγινομένων καὶ μὴ καταπινομένων κέγχρων οἱ τρεφόμενοι ἰχθύες γίνονται. οἳ δ᾽ ἂν
                  αὐτῶν ἁλῶσι ἐκπλώοντες ἐς θάλασσαν, φαίνονται τετριμμένοι τὰ ἐπ᾽ ἀριστερὰ τῶν
                  κεφαλέων· οἳ δ᾽ ἂν ὀπίσω ἀναπλώοντες, τὰ ἐπὶ δεξιὰ τετρίφαται. πάσχουσι δὲ ταῦτα
                  διὰ τόδε· ἐχόμενοι τῆς γῆς ἐπ᾽ ἀριστερὰ καταπλώουσι ἐς θάλασσαν, καὶ ἀναπλώοντες
                  ὀπίσω τῆς αὐτῆς ἀντέχονται, ἐγχριμπτόμενοι καὶ ψαύοντες ὡς μάλιστα, ἵνα δὴ μὴ
                  ἁμάρτοιεν τῆς ὁδοῦ διὰ τὸν ῥόον. ἐπεὰν δὲ πληθύεσθαι ἄρχηται ὁ νεῖλος, τά τε κοῖλα
                  τῆς γῆς καὶ τὰ τέλματα τὰ παρὰ τὸν ποταμὸν πρῶτα ἄρχεται πίμπλασθαι διηθέοντος τοῦ
                  ὕδατος ἐκ τοῦ ποταμοῦ· καὶ αὐτίκα τε πλέα γίνεται ταῦτα καὶ παραχρῆμα ἰχθύων
                  σμικρῶν πίμπλαται πάντα. κόθεν δὲ οἰκὸς αὐτοὺς γίνεσθαι, ἐγώ μοι δοκέω κατανοέειν
                  τοῦτο. τοῦ προτέρου ἔτεος ἐπεὰν ἀπολίπῃ ὁ νεῖλος, οἱ ἰχθύες ἐντεκόντες ᾠὰ ἐς τὴν
                  ἰλὺν ἅμα τῷ ἐσχάτῳ ὕδατι ἀπαλλάσσονται· ἐπεὰν δὲ περιελθόντος τοῦ χρόνου πάλιν
                  ἐπέλθῃ τὸ ὕδωρ, ἐκ τῶν ᾠῶν τούτων παραυτίκα γίνονται οἱ ἰχθύες οὗτοι. καὶ περὶ μὲν
                  τοὺς ἰχθῦς οὕτως ἔχει.</p>
            </div>
            <div
               n="94"
               type="chapter">
               <p><seg
                     n="1">ἀλείφατι δὲ χρέωνται αἰγυπτίων οἱ περὶ τὰ ἕλεα οἰκέοντες ἀπὸ<gloss>τῶν
                        σιλλικυπρίων τοῦ καρποῦ</gloss>, τὸ καλέουσι μὲν αἰγύπτιοι<term
                        xml:lang="eg">κίκι</term>, ποιεῦσι δὲ ὧδε. παρὰ τὰ χείλεα τῶν τε ποταμῶν καὶ
                     τῶν λιμνέων σπείρουσι τὰ σιλλικύπρια ταῦτα, τὰ ἐν ἕλλησι αὐτόματα ἄγρια
                     φύεται·</seg><seg
                     n="2">ταῦτα ἐν τῇ αἰγύπτῳ σπειρόμενα καρπὸν φέρει πολλὸν μέν, δυσώδεα δέ·
                     τοῦτον ἐπεὰν συλλέξωνται, οἱ μὲν κόψαντες ἀπιποῦσι, οἱ δὲ καὶ φρύξαντες
                     ἀπέψουσι καὶ τὸ ἀπορρέον ἀπ᾽ αὐτοῦ συγκομίζονται. ἔστι δὲ πῖον καὶ οὐδὲν ἧσσον
                     τοῦ ἐλαίου τῷ λύχνῳ προσηνές, ὀδμὴν δὲ βαρέαν παρέχεται.</seg></p>
            </div>
            <div
               n="95"
               type="chapter">
               <p>πρὸς δὲ τοὺς κώνωπας ἀφθόνους ἐόντας τάδε σφί ἐστι μεμηχανημένα. τοὺς μὲν τὰ ἄνω
                  τῶν ἑλέων οἰκέοντας οἱ πύργοι ὠφελέουσι, ἐς τοὺς ἀναβαίνοντες κοιμῶνται· οἱ γὰρ
                  κώνωπες ὑπὸ τῶν ἀνέμων οὐκ οἷοί τέ εἰσι ὑψοῦ πέτεσθαι. τοῖσι δὲ περὶ τὰ ἕλεα
                  οἰκέουσι τάδε ἀντὶ τῶν πύργων ἄλλα μεμηχάνηται· πᾶς ἀνὴρ αὐτῶν ἀμφίβληστρον
                  ἔκτηται, τῷ τῆς μὲν ἡμέρης ἰχθῦς ἀγρεύει, τὴν δὲ νύκτα τάδε αὐτῷ χρᾶται· ἐν τῇ
                  ἀναπαύεται κοίτῃ, περὶ ταύτην ἵστησι τὸ ἀμφίβληστρον καὶ ἔπειτα ἐσδὺς ὑπ᾽ αὐτὸ
                  καθεύδει. οἱ δὲ κώνωπες, ἢν μὲν ἐν ἱματίῳ ἐνειλιξάμενος εὕδῃ ἢ σινδόνι, διὰ τούτων
                  δάκνουσι· διὰ δὲ τοῦ δικτύου οὐδὲ πειρῶνται ἀρχήν.</p>
            </div>
            <div
               n="96"
               type="chapter">
               <p><seg
                     n="1">τὰ δὲ δὴ πλοῖά σφι τοῖσι φορτηγέουσι ἐστὶ ἐκ τῆς ἀκάνθης ποιεύμενα, τῆς ἡ
                     μορφὴ μέν ἐστι ὁμοιοτάτη τῷ κυρηναίῳ λωτῷ, τὸ δὲ δάκρυον κόμμι ἐστί. ἐκ ταύτης
                     ὦν τῆς ἀκάνθης κοψάμενοι ξύλα ὅσον τε διπήχεα πλινθηδὸν συντιθεῖσι,
                     ναυπηγεόμενοι τρόπον τοιόνδε·</seg><seg
                     n="2">περὶ γόμφους πυκνοὺς καὶ μακροὺς περιείρουσι τὰ διπήχεα ξύλα· ἐπεὰν δὲ τῷ
                     τρόπῳ τούτῳ ναυπηγήσωνται, ζυγὰ ἐπιπολῆς τείνουσι αὐτῶν· νομεῦσι δὲ οὐδὲν
                     χρέωνται· ἔσωθεν δὲ τὰς ἁρμονίας ἐν ὦν ἐπάκτωσαν τῇ βύβλῳ.</seg><seg
                     n="3">πηδάλιον δὲ ἓν ποιεῦνται, καὶ τοῦτο διὰ τῆς τρόπιος διαβυνέεται· ἱστῷ δὲ
                     ἀκανθίνῳ χρέωνται, ἱστίοισι δὲ βυβλίνοισι. ταῦτα τὰ πλοῖα ἀνὰ μὲν τὸν ποταμὸν
                     οὐ δύναται πλέειν, ἢν μὴ λαμπρὸς ἄνεμος ἐπέχῃ, ἐκ γῆς δὲ παρέλκεται. κατὰ ῥόον
                     δὲ κομίζεται ὧδε·</seg><seg
                     n="4">ἔστι ἐκ μυρίκης πεποιημένη θύρη, κατερραμμένη ῥιπὶ καλάμων, καὶ λίθος
                     τετρημένος διτάλαντος μάλιστά κῃ σταθμόν· τούτων τὴν μὲν θύρην δεδεμένην κάλῳ
                     ἔμπροσθε τοῦ πλοίου ἀπιεῖ ἐπιφέρεσθαι, τὸν δὲ λίθον ἄλλῳ κάλῳ ὄπισθε·</seg><seg
                     n="5">ἡ μὲν δὴ θύρη τοῦ ῥόου ἐμπίπτοντος χωρέει ταχέως καὶ ἕλκει τὴν βᾶριν
                     τοῦτο γὰρ δὴ οὔνομά ἐστι τοῖσι πλοίοισι τούτοισι , ὁ δὲ λίθος ὄπισθε
                     ἐπελκόμενος καὶ ἐὼν ἐν βυσσῷ κατιθύνει τὸν πλόον. ἔστι δέ σφι τὰ πλοῖα ταῦτα
                     πλήθεϊ πολλὰ καὶ ἄγει ἔνια πολλὰς χιλιάδας ταλάντων.</seg></p>
            </div>
            <div
               n="97"
               type="chapter">
               <p>ἐπεὰν δὲ ἐπέλθῃ ὁ νεῖλος τὴν χώρην, αἱ πόλιες μοῦναι φαίνονται ὑπερέχουσαι,
                  μάλιστά κῃ ἐμφερέες τῇσι ἐν τῷ αἰγαίῳ πόντῳ νήσοισι· τὰ μὲν γὰρ ἄλλα τῆς αἰγύπτου
                  πέλαγος γίνεται, αἱ δὲ πόλιες μοῦναι ὑπερέχουσι. πορθμεύονται ὦν, ἐπεὰν τοῦτο
                  γένηται, οὐκέτι κατὰ τὰ ῥέεθρα τοῦ ποταμοῦ ἀλλὰ διὰ μέσου τοῦ πεδίου. ἐς μέν γε
                  μέμφιν ἐκ ναυκράτιος ἀναπλέοντι παρ᾽ αὐτὰς τὰς πυραμίδας γίνεται ὁ πλόος· ἔστι δὲ
                  οὐκ οὗτος, ἀλλὰ παρὰ τὸ ὀξὺ τοῦ δέλτα καὶ παρὰ κερκάσωρον πόλιν. ἐς δὲ ναύκρατιν
                  ἀπὸ θαλάσσης καὶ κανώβου διὰ πεδίου πλέων ἥξεις κατ᾽ ἄνθυλλάν τε πόλιν καὶ τὴν
                  ἀρχάνδρου καλεομένην.</p>
            </div>
            <div
               n="98"
               type="chapter">
               <p>τουτέων δὲ ἡ μὲν ἄνθυλλα ἐοῦσα λογίμη πόλις ἐς ὑποδήματα ἐξαίρετος δίδοται τοῦ
                  αἰεὶ βασιλεύοντος αἰγύπτου τῇ γυναικί· τοῦτο δὲ γίνεται ἐξ ὅσου ὑπὸ πέρσῃσί ἐστι
                  αἴγυπτος. ἡ δὲ ἑτέρη πόλις δοκέει μοι τὸ οὔνομα ἔχειν ἀπὸ τοῦ δαναοῦ γαμβροῦ,
                  ἀρχάνδρου τοῦ φθίου τοῦ ἀχαιοῦ· καλέεται γὰρ δὴ ἀρχάνδρου πόλις. εἴη δ᾽ ἂν καὶ
                  ἄλλος τις ἄρχανδρος, οὐ μέντοι γε αἰγύπτιον τὸ οὔνομα.</p>
            </div>
            <div
               n="99"
               type="chapter">
               <p>μέχρι μὲν τούτου ὄψις τε ἐμὴ καὶ γνώμη καὶ ἱστορίη ταῦτα λέγουσά ἐστι, τὸ δὲ ἀπὸ
                  τοῦδε αἰγυπτίους ἔρχομαι λόγους ἐρέων κατὰ τὰ ἤκουον· προσέσται δέ τι αὐτοῖσι καὶ
                  τῆς ἐμῆς ὄψιος. τὸν<persName>μῖνα</persName>πρῶτον βασιλεύσαντα αἰγύπτου οἱ ἱρέες
                  ἔλεγον τοῦτο μὲν ἀπογεφυρῶσαι καὶ τὴν μέμφιν· τὸν γὰρ ποταμὸν πάντα ῥέειν παρὰ τὸ
                  ὄρος τὸ ψάμμινον πρὸς λιβύης, τὸν δὲ<persName>μῖνα</persName>ἄνωθεν, ὅσον τε
                  ἑκατὸν σταδίους ἀπὸ μέμφιος τὸν πρὸς μεσαμβρίης, ἀγκῶνα προσχώσαντα τὸ μὲν ἀρχαῖον
                  ῥέεθρον ἀποξηρῆναι, τὸν δὲ ποταμὸν ὀχετεῦσαι τὸ μέσον τῶν ὀρέων ῥέειν. ἔτι δὲ καὶ
                  νῦν ὑπὸ περσέων ὁ ἀγκὼν οὗτος τοῦ νείλου, ὡς ἀπεργμένος ῥέῃ, ἐν φυλακῇσι μεγάλῃσι
                  ἔχεται, φρασσόμενος ἀνὰ πᾶν ἔτος· εἰ γὰρ ἐθελήσει ῥήξας ὑπερβῆναι ὁ ποταμὸς ταύτῃ,
                  κίνδυνος πάσῃ μέμφι κατακλυσθῆναί ἐστι. ὡς δὲ τῷ<persName>μῖνι</persName>τούτῳ τῷ
                  πρώτῳ γενομένῳ βασιλέϊ χέρσον γεγονέναι τὸ ἀπεργμένον, τοῦτο μὲν ἐν αὐτῷ πόλιν
                  κτίσαι ταύτην ἥτις νῦν μέμφις καλέεται ἔστι γὰρ καὶ ἡ μέμφις ἐν τῷ στεινῷ τῆς
                  αἰγύπτου , ἔξωθεν δὲ αὐτῆς περιορύξαι λίμνην ἐκ τοῦ ποταμοῦ πρὸς βορέην τε καὶ
                  πρὸς ἑσπέρην τὸ γὰρ πρὸς τὴν ἠῶ αὐτὸς ὁ νεῖλος ἀπέργει , τοῦτο δὲ τοῦ ἡφαίστου τὸ
                  ἱρὸν ἱδρύσασθαι ἐν αὐτῇ, ἐὸν μέγα τε καὶ ἀξιαπηγητότατον.</p>
            </div>
            <div
               n="100"
               type="chapter">
               <p>μετὰ δὲ τοῦτον κατέλεγον οἱ ἱρέες ἐκ βύβλου ἄλλων βασιλέων τριηκοσίων τε καὶ
                  τριήκοντα οὐνόματα. ἐν τοσαύτῃσι δὲ γενεῇσι ἀνθρώπων ὀκτωκαίδεκα μὲν αἰθίοπες
                  ἦσαν, μία δὲ γυνὴ ἐπιχωρίη, οἱ δὲ ἄλλοι ἄνδρες αἰγύπτιοι. τῇ δὲ γυναικὶ οὔνομα ἦν,
                  ἥτις ἐβασίλευσε, τό περ τῇ βαβυλωνίῃ, νίτωκρις. τὴν ἔλεγον τιμωρέουσαν ἀδελφεῷ,
                  τὸν αἰγύπτιοι βασιλεύοντά σφεων ἀπέκτειναν, ἀποκτείναντες δὲ οὕτω ἐκείνῃ ἀπέδοσαν
                  τὴν βασιληίην, τούτῳ τιμωρέουσαν πολλοὺς αἰγυπτίων δόλῳ διαφθεῖραι. ποιησαμένην
                  γάρ μιν οἴκημα περίμηκες ὑπόγαιον καινοῦν τῷ λόγῳ, νόῳ δὲ ἄλλα μηχανᾶσθαι·
                  καλέσασαν δέ μιν αἰγυπτίων τοὺς μάλιστα μεταιτίους τοῦ φόνου ᾔδεε, πολλοὺς ἱστιᾶν,
                  δαινυμένοισι δὲ ἐπεῖναι τὸν ποταμὸν δι᾽ αὐλῶνος κρυπτοῦ μεγάλου. ταύτης μὲν πέρι
                  τοσαῦτα ἔλεγον, πλὴν ὅτι αὐτήν μιν, ὡς τοῦτο ἐξέργαστο, ῥίψαι ἐς οἴκημα σποδοῦ
                  πλέον, ὅκως ἀτιμώρητος γένηται.</p>
            </div>
            <div
               n="101"
               type="chapter">
               <p>τῶν δὲ ἄλλων βασιλέων, οὐ γὰρ ἔλεγον οὐδεμίαν ἔργων ἀπόδεξιν, κατ᾽ οὐδὲν εἶναι
                  λαμπρότητος, πλὴν ἑνὸς τοῦ ἐσχάτου αὐτῶν μοίριος· τοῦτον δὲ ἀποδέξασθαι μνημόσυνα
                  τοῦ ἡφαίστου τὰ πρὸς βορέην ἄνεμον τετραμμένα προπύλαια, λίμνην τε ὀρύξαι, τῆς ἡ
                  περίοδος ὅσων ἐστὶ σταδίων ὕστερον δηλώσω, πυραμίδας τε ἐν αὐτῇ οἰκοδομῆσαι, τῶν
                  τοῦ μεγάθεος πέρι ὁμοῦ αὐτῇ τῇ λίμνῃ ἐπιμνήσομαι. τοῦτον μὲν τοσαῦτα ἀποδέξασθαι,
                  τῶν δὲ ἄλλων οὐδένα οὐδέν.</p>
            </div>
            <div
               n="102"
               type="chapter">
               <p>παραμειψάμενος ὦν τούτους τοῦ ἐπὶ τούτοισι γενομένου βασιλέος, τῷ οὔνομα ἦν
                  σέσωστρις, τούτου μνήμην ποιήσομαι. τὸν ἔλεγον οἱ ἱρέες πρῶτον μὲν πλοίοισι
                  μακροῖσι ὁρμηθέντα ἐκ τοῦ ἀραβίου κόλπου τοὺς παρὰ τὴν ἐρυθρὴν θάλασσαν
                  κατοικημένους καταστρέφεσθαι, ἐς ὃ πλέοντά μιν πρόσω ἀπικέσθαι ἐς θάλασσαν οὐκέτι
                  πλωτὴν ὑπὸ βραχέων. ἐνθεῦτεν δὲ ὡς ὀπίσω ἀπίκετο ἐς αἴγυπτον, κατὰ τῶν ἱρέων τὴν
                  φάτιν στρατιὴν πολλὴν τῶν λαβὼν ἤλαυνε διὰ τῆς ἠπείρου, πᾶν ἔθνος τὸ ἐμποδὼν
                  καταστρεφόμενος. ὁτέοισι μέν νυν αὐτῶν ἀλκίμοισι ἐνετύγχανε καὶ δεινῶς μαχομένοισι
                  περὶ τῆς ἐλευθερίης, τούτοισι μὲν στήλας ἐνίστη ἐς τὰς χώρας διὰ γραμμάτων
                  λεγούσας τό τε ἑωυτοῦ οὔνομα καὶ τῆς πάτρης καὶ ὡς δυνάμι τῇ ἑωυτοῦ κατεστρέψατό
                  σφεας· ὅτεων δὲ ἀμαχητὶ καὶ εὐπετέως παρέλαβε τὰς πόλις, τούτοισι δὲ ἐνέγραφε ἐν
                  τῇσι στήλῃσι κατὰ ταὐτὰ καὶ τοῖσι ἀνδρηίοισι τῶν ἐθνέων γενομένοισι καὶ δὴ καὶ
                  αἰδοῖα γυναικὸς προσενέγραφε, δῆλα βουλόμενος ποιέειν ὡς εἴησαν ἀνάλκιδες.</p>
            </div>
            <div
               n="103"
               type="chapter">
               <p>ταῦτα δὲ ποιέων διεξήιε τὴν ἤπειρον, ἐς ὃ ἐκ τῆς ἀσίης ἐς τὴν εὐρώπην διαβὰς τούς
                  τε σκύθας κατεστρέψατο καὶ τοὺς θρήικας. ἐς τούτους δέ μοι δοκέει καὶ προσώτατα
                  ἀπικέσθαι ὁ αἰγύπτιος στρατός· ἐν μὲν γὰρ τῇ τούτων χώρῃ φαίνονται σταθεῖσαι αἱ
                  στῆλαι, τὸ δὲ προσωτέρω τούτων οὐκέτι. ἐνθεῦτεν δὲ ἐπιστρέψας ὀπίσω ἤιε· καὶ
                  ἐπείτε ἐγίνετο ἐπὶ φάσι ποταμῷ, οὐκ ἔχω τὸ ἐνθεῦτεν ἀτρεκέως εἰπεῖν εἴτε αὐτὸς ὁ
                  βασιλεὺς σέσωστρις ἀποδασάμενος τῆς ἑωυτοῦ στρατιῆς μόριον ὅσον δὴ αὐτοῦ κατέλιπε
                  τῆς χώρης οἰκήτορας, εἴτε τῶν τινες στρατιωτέων τῇ πλάνῃ αὐτοὶ ἀχθεσθέντες περὶ
                  φᾶσιν ποταμὸν κατέμειναν.</p>
            </div>
            <div
               n="104"
               type="chapter">
               <p>φαίνονται μὲν γὰρ ἐόντες οἱ κόλχοι αἰγύπτιοι. νοήσας δὲ πρότερον αὐτὸς ἢ ἀκούσας
                  ἄλλων λέγω· ὡς δέ μοι ἐν φροντίδι ἐγένετο, εἰρόμην ἀμφοτέρους, καὶ μᾶλλον οἱ
                  κόλχοι ἐμεμνέατο τῶν αἰγυπτίων ἢ οἱ αἰγύπτιοι τῶν κόλχων· νομίζειν δ᾽ ἔφασαν οἱ
                  αἰγύπτιοι τῆς σεσώστριος στρατιῆς εἶναι τοὺς κόλχους. αὐτὸς δὲ εἴκασα τῇδε· καὶ
                  ὅτι μελάγχροές εἰσι καὶ οὐλότριχες καὶ τοῦτο μὲν ἐς οὐδὲν ἀνήκει· εἰσὶ γὰρ καὶ
                  ἕτεροι τοιοῦτοι , ἀλλὰ τοῖσδε καὶ μᾶλλον ὅτι μοῦνοι πάντων ἀνθρώπων κόλχοι καὶ
                  αἰγύπτιοι καὶ αἰθίοπες περιτάμνονται ἀπ᾽ ἀρχῆς τὰ αἰδοῖα. φοίνικες δὲ καὶ σύριοι
                  οἱ ἐν τῇ παλαιστίνῃ καὶ αὐτοὶ ὁμολογέουσι παρ᾽ αἰγυπτίων μεμαθηκέναι, σύριοι δὲ οἱ
                  περὶ θερμώδοντα ποταμὸν καὶ παρθένιον καὶ μάκρωνες οἱ τούτοισι ἀστυγείτονες ἐόντες
                  ἀπὸ κόλχων φασὶ νεωστὶ μεμαθηκέναι. οὗτοι γάρ εἰσι οἱ περιταμνόμενοι ἀνθρώπων
                  μοῦνοι, καὶ οὗτοι αἰγυπτίοισι φαίνονται ποιεῦντες κατὰ ταὐτά. αὐτῶν δὲ αἰγυπτίων
                  καὶ αἰθιόπων οὐκ ἔχω εἰπεῖν ὁκότεροι παρὰ τῶν ἑτέρων ἐξέμαθον· ἀρχαῖον γὰρ δή τι
                  φαίνεται ἐόν. ὡς δὲ ἐπιμισγόμενοι αἰγύπτῳ ἐξέμαθον, μέγα μοι καὶ τόδε τεκμήριον
                  γίνεται· φοινίκων ὁκόσοι τῇ ἑλλάδι ἐπιμίσγονται, οὐκέτι αἰγυπτίους μιμέονται κατὰ
                  τὰ αἰδοῖα, ἀλλὰ τῶν ἐπιγινομένων οὐ περιτάμνουσι τὰ αἰδοῖα.</p>
            </div>
            <div
               n="105"
               type="chapter">
               <p>φέρε νυν καὶ ἄλλο εἴπω περὶ τῶν κόλχων, ὡς αἰγυπτίοισι προσφερέες εἰσί· λίνον
                  μοῦνοι οὗτοί τε καὶ αἰγύπτιοι ἐργάζονται κατὰ ταὐτά. καὶ ἡ ζόη πᾶσα καὶ ἡ γλῶσσα
                  ἐμφερής ἐστι ἀλλήλοισι. λίνον δὲ τὸ μὲν κολχικὸν ὑπὸ ἑλλήνων σαρδονικὸν κέκληται,
                  τὸ μέντοι ἀπ᾽ αἰγύπτου ἀπικνεόμενον καλέεται αἰγύπτιον.</p>
            </div>
            <div
               n="106"
               type="chapter">
               <p>τὰς δὲ στήλας τὰς ἵστα κατὰ τὰς χώρας ὁ αἰγύπτου βασιλεὺς σέσωστρις, αἱ μὲν
                  πλέονες οὐκέτι φαίνονται περιεοῦσαι, ἐν δὲ τῇ παλαιστίνῃ συρίῃ αὐτὸς ὥρων ἐούσας
                  καὶ τὰ γράμματα τὰ εἰρημένα ἐνεόντα καὶ γυναικὸς αἰδοῖα. εἰσὶ δὲ καὶ περὶ ἰωνίην
                  δύο τύποι ἐν πέτρῃσι ἐγκεκολαμμένοι τούτου τοῦ ἀνδρός, τῇ τε ἐκ τῆς ἐφεσίης ἐς
                  φώκαιαν ἔρχονται καὶ τῇ ἐκ σαρδίων ἐς σμύρνην. ἑκατέρωθι δὲ ἀνὴρ ἐγγέγλυπται
                  μέγαθος πέμπτης σπιθαμῆς, τῇ μὲν δεξιῇ χειρὶ ἔχων αἰχμήν, τῇ δὲ ἀριστερῇ τόξα, καὶ
                  τὴν ἄλλην σκευὴν ὡσαύτως· καὶ γὰρ αἰγυπτίην καὶ αἰθιοπίδα ἔχει. ἐκ δὲ τοῦ ὤμου ἐς
                  τὸν ἕτερον ὦμον διὰ τῶν στηθέων γράμματα ἱρὰ αἰγύπτια διήκει ἐγκεκολαμμένα,
                  λέγοντα τάδε·<q
                     n="98"
                     type="inscription">ἐγὼ τήνδε τὴν χώρην ὤμοισι τοῖσι ἐμοῖσι ἐκτησάμην.</q>ὅστις
                  δὲ καὶ ὁκόθεν ἐστί, ἐνθαῦτα μὲν οὐ δηλοῖ, ἑτέρωθι δὲ δεδήλωκε. τὰ δὴ καὶ
                  μετεξέτεροι τῶν θεησαμένων μέμνονος εἰκόνα εἰκάζουσί μιν εἶναι, πολλὸν τῆς
                  ἀληθείης ἀπολελειμμένοι.</p>
            </div>
            <div
               n="107"
               type="chapter">
               <p>τοῦτον δὴ τὸν αἰγύπτιον σέσωστριν ἀναχωρέοντα καὶ ἀνάγοντα πολλοὺς ἀνθρώπους τῶν
                  ἐθνέων τῶν τὰς χώρας κατεστρέψατο, ἔλεγον οἱ ἱρέες, ἐπείτε ἐγίνετο ἀνακομιζόμενος
                  ἐν δάφνῃσι τῇσι πηλουσίῃσι, τὸν ἀδελφεὸν ἑωυτοῦ, τῷ ἐπέτρεψε ὁ σέσωστρις τὴν
                  αἴγυπτον, τοῦτον ἐπὶ ξείνια αὐτὸν καλέσαντα καὶ πρὸς αὐτῷ τοὺς παῖδας περινῆσαι
                  ἔξωθεν τὴν οἰκίην ὕλῃ, περινήσαντα δὲ ὑποπρῆσαι. τὸν δὲ ὡς μαθεῖν τοῦτο, αὐτίκα
                  συμβουλεύεσθαι τῇ γυναικί· καὶ γὰρ δὴ καὶ τὴν γυναῖκα αὐτὸν ἅμα ἄγεσθαι. τὴν δέ οἱ
                  συμβουλεῦσαι τῶν παίδων ἐόντων ἓξ τοὺς δύο ἐπὶ τὴν πυρὴν ἐκτείναντα γεφυρῶσαι τὸ
                  καιόμενον, αὐτοὺς δ᾽ ἐπ᾽ ἐκείνων ἐπιβαίνοντας ἐκσῴζεσθαι. ταῦτα ποιῆσαι τὸν
                  σέσωστριν, καὶ δύο μὲν τῶν παίδων κατακαῆναι τρόπῳ τοιούτῳ, τοὺς δὲ λοιποὺς
                  ἀποσωθῆναι ἅμα τῷ πατρί.</p>
            </div>
            <div
               n="108"
               type="chapter">
               <p>νοστήσας δὲ ὁ σέσωστρις ἐς τὴν αἴγυπτον καὶ τεισάμενος τὸν ἀδελφεὸν τῷ μὲν ὁμίλῳ
                  τὸν ἐπηγάγετο τῶν τὰς χώρας κατεστρέψατο, τούτῳ μὲν τάδε ἐχρήσατο· τούς τέ οἱ
                  λίθους τοὺς ἐπὶ τούτου τοῦ βασιλέος κομισθέντας ἐς τοῦ ἡφαίστου τὸ ἱρόν, ἐόντας
                  μεγάθεϊ περιμήκεας, οὗτοι ἦσαν οἱ ἑλκύσαντες, καὶ τὰς διώρυχας τὰς νῦν ἐούσας ἐν
                  αἰγύπτῳ πάσας οὗτοι ἀναγκαζόμενοι ὤρυσσον, ἐποίευν τε οὐκ ἑκόντες αἴγυπτον, τὸ
                  πρὶν ἐοῦσαν ἱππασίμην καὶ ἁμαξευομένην πᾶσαν, ἐνδέα τούτων· ἀπὸ γὰρ τούτου τοῦ
                  χρόνου αἴγυπτος, ἐοῦσα πᾶσα πεδιάς, ἄνιππος καὶ ἀναμάξευτος γέγονε· αἴτιαι δὲ
                  τούτων αἱ διώρυχες γεγόνασι, ἐοῦσαι πολλαὶ καὶ παντοίους τρόπους ἔχουσαι.
                  κατέταμνε δὲ τοῦδε εἵνεκα τὴν χώρην ὁ βασιλεύς· ὅσοι τῶν αἰγυπτίων μὴ ἐπὶ τῷ
                  ποταμῷ ἔκτηντο τὰς πόλις ἀλλ᾽ ἀναμέσους, οὗτοι, ὅκως τε ἀπίοι ὁ ποταμὸς ...,
                  σπανίζοντες ὑδάτων πλατυτέροισι ἐχρέωντο τοῖσι πόμασι, ἐκ φρεάτων ἀρυόμενοι·
                  τούτων μὲν δὴ εἵνεκα κατετμήθη ἡ αἴγυπτος.</p>
            </div>
            <div
               n="109"
               type="chapter">
               <p>κατανεῖμαι δὲ τὴν χώρην αἰγυπτίοισι ἅπασι τοῦτον ἔλεγον τὸν βασιλέα, κλῆρον ἴσον
                  ἑκάστῳ τετράγωνον διδόντα, καὶ ἀπὸ τούτου τὰς προσόδους ποιήσασθαι, ἐπιτάξαντα
                  ἀποφορὴν ἐπιτελέειν κατ᾽ ἐνιαυτόν. εἰ δέ τινος τοῦ κλήρου ὁ ποταμός τι παρέλοιτο,
                  ἐλθὼν ἂν πρὸς αὐτὸν ἐσήμαινε τὸ γεγενημένον· ὁ δὲ ἔπεμπε τοὺς ἐπισκεψομένους καὶ
                  ἀναμετρήσοντας ὅσῳ ἐλάσσων ὁ χῶρος γέγονε, ὅκως τοῦ λοιποῦ κατὰ λόγον τῆς
                  τεταγμένης ἀποφορῆς τελέοι. δοκέει δέ μοι ἐνθεῦτεν γεωμετρίη εὑρεθεῖσα ἐς τὴν
                  ἑλλάδα ἐπανελθεῖν. πόλον μὲν γὰρ καὶ γνώμονα καὶ τὰ δυώδεκα μέρεα τῆς ἡμέρης παρὰ
                  βαβυλωνίων ἔμαθον οἱ ἕλληνες.</p>
            </div>
            <div
               n="110"
               type="chapter">
               <p>βασιλεὺς μὲν δὴ οὗτος μοῦνος αἰγύπτιος αἰθιοπίης ἦρξε. μνημόσυνα δὲ ἐλίπετο πρὸ
                  τοῦ ἡφαιστείου ἀνδριάντας λιθίνους δύο μὲν τριήκοντα πήχεων, ἑωυτόν τε καὶ τὴν
                  γυναῖκα, τοὺς δὲ παῖδας ἐόντας τέσσερας, εἴκοσι πήχεων ἕκαστον. τῶν δὴ ὁ ἱρεὺς τοῦ
                  ἡφαίστου χρόνῳ μετέπειτα πολλῷ δαρεῖον τὸν πέρσην οὐ περιεῖδε ἱστάντα ἔμπροσθε
                  ἀνδριάντα, φὰς οὔ οἱ πεποιῆσθαι ἔργα οἷά περ σεσώστρι τῷ αἰγυπτίῳ· σέσωστριν μὲν
                  γὰρ ἄλλα τε καταστρέψασθαι ἔθνεα οὐκ ἐλάσσω ἐκείνου καὶ δὴ καὶ σκύθας, δαρεῖον δὲ
                  οὐ δυνασθῆναι σκύθας ἑλεῖν· οὐκ ὦν δίκαιον εἶναι ἱστάναι ἔμπροσθε τῶν ἐκείνου
                  ἀναθημάτων μὴ οὐκ ὑπερβαλόμενον τοῖσι ἔργοισι. δαρεῖον μέν νυν λέγουσι πρὸς ταῦτα
                  συγγνώμην ποιήσασθαι.</p>
            </div>
            <div
               n="111"
               type="chapter">
               <p>σεσώστριος δὲ τελευτήσαντος ἐκδέξασθαι ἔλεγον τὴν βασιληίην τὸν παῖδα αὐτοῦ φερῶν.
                  τὸν ἀποδέξασθαι μὲν οὐδεμίαν στρατηίην, συνενειχθῆναι δέ οἱ τυφλὸν γενέσθαι διὰ
                  τοιόνδε πρῆγμα· τοῦ ποταμοῦ κατελθόντος μεγίστου δὴ τότε ἐπ᾽ ὀκτωκαίδεκα πήχεας,
                  ὡς ὑπερέβαλε τὰς ἀρούρας, πνεύματος ἐμπεσόντος κυματίης ὁ ποταμὸς ἐγένετο· τὸν δὲ
                  βασιλέα λέγουσι τοῦτον ἀτασθαλίῃ χρησάμενον λαβόντα αἰχμὴν βαλεῖν ἐς μέσας τὰς
                  δίνας τοῦ ποταμοῦ, μετὰ δὲ αὐτίκα καμόντα αὐτὸν τοὺς ὀφθαλμοὺς τυφλωθῆναι. δέκα
                  μὲν δὴ ἔτεα εἶναί μιν τυφλόν· ἑνδεκάτῳ δὲ ἔτεϊ ἀπικέσθαι οἱ μαντήιον ἐκ βουτοῦς
                  πόλιος ὡς ἐξήκει τέ οἱ ὁ χρόνος τῆς ζημίης καὶ ἀναβλέψει γυναικὸς οὔρῳ νιψάμενος
                  τοὺς ὀφθαλμούς, ἥτις παρὰ τὸν ἑωυτῆς ἄνδρα μοῦνον πεφοίτηκε, ἄλλων ἀνδρῶν ἐοῦσα
                  ἄπειρος. καὶ τὸν πρώτης τῆς ἑωυτοῦ γυναικὸς πειρᾶσθαι· μετὰ δέ, ὡς οὐκ ἀνέβλεπε,
                  ἐπεξῆς πολλέων πειρᾶσθαι. ἀναβλέψαντα δὲ συναγαγεῖν τὰς γυναῖκας τῶν ἐπειρήθη,
                  πλὴν ἢ τῆς τῷ οὔρῳ νιψάμενος ἀνέβλεψε, ἐς μίαν πόλιν, ἣ νῦν καλέεται ἐρυθρὴ βῶλος,
                  ἐς ταύτην συναλίσαντα ὑποπρῆσαι πάσας σὺν αὐτῇ τῇ πόλι. τῆς δὲ νιψάμενος τῷ οὔρῳ
                  ἀνέβλεψε, ταύτην δὲ ἔσχε αὐτὸς γυναῖκα. ἀναθήματα δὲ ἀποφυγὼν τὴν πάθην τῶν
                  ὀφθαλμῶν ἄλλα τε ἀνὰ τὰ ἱρὰ πάντα τὰ λόγιμα ἀνέθηκε καί, τοῦ γε λόγον μάλιστα
                  ἄξιόν ἐστι ἔχειν, ἐς τοῦ ἡλίου τὸ ἱρὸν ἀξιοθέητα ἀνέθηκε ἔργα, ὀβελοὺς δύο
                  λιθίνους, ἐξ ἑνὸς ἐόντας ἑκάτερον λίθου, μῆκος μὲν ἑκάτερον πήχεων ἑκατόν, εὖρος
                  δὲ ὀκτὼ πήχεων.</p>
            </div>
            <div
               n="112"
               type="chapter">
               <p>τούτου δὲ ἐκδέξασθαι τὴν βασιληίην ἔλεγον ἄνδρα μεμφίτην, τῷ κατὰ τὴν τῶν ἑλλήνων
                  γλῶσσαν οὔνομα πρωτέα εἶναι. τοῦ νῦν τέμενος ἔστι ἐν μέμφι κάρτα καλόν τε καὶ εὖ
                  ἐσκευασμένον, τοῦ ἡφαιστείου πρὸς νότον ἄνεμον κείμενον. περιοικέουσι δὲ τὸ
                  τέμενος τοῦτο φοίνικες τύριοι, καλέεται δὲ ὁ χῶρος οὗτος ὁ συνάπας τυρίων
                  στρατόπεδον. ἔστι δὲ ἐν τῷ τεμένεϊ τοῦ πρωτέος ἱρὸν τὸ καλέεται ξείνης ἀφροδίτης.
                  συμβάλλομαι δὲ τοῦτο τὸ ἱρὸν εἶναι ἑλένης τῆς τυνδάρεω, καὶ τὸν λόγον ἀκηκοὼς ὡς
                  διαιτήθη ἑλένη παρὰ πρωτέϊ, καὶ δὴ καὶ ὅτι ξείνης ἀφροδίτης ἐπώνυμόν ἐστι· ὅσα γὰρ
                  ἄλλα ἀφροδίτης ἱρά ἐστι, οὐδαμῶς ξείνης ἐπικαλέεται.</p>
            </div>
            <div
               n="113"
               type="chapter">
               <p>ἔλεγον δέ μοι οἱ ἱρέες ἱστορέοντι τὰ περὶ ἑλένην γενέσθαι ὧδε. ἀλέξανδρον
                  ἁρπάσαντα ἑλένην ἐκ σπάρτης ἀποπλέειν ἐς τὴν ἑωυτοῦ· καί μιν, ὡς ἐγένετο ἐν τῷ
                  αἰγαίῳ, ἐξῶσται ἄνεμοι ἐκβάλλουσι ἐς τὸ αἰγύπτιον πέλαγος, ἐνθεῦτεν δέ οὐ γὰρ
                  ἀνίει τὰ πνεύματα ἀπικνέεται ἐς αἴγυπτον καὶ αἰγύπτου ἔς τε τὸ νῦν κανωβικὸν
                  καλεόμενον στόμα τοῦ νείλου καὶ ἐς ταριχηίας. ἦν δὲ ἐπὶ τῆς ἠιόνος, τὸ καὶ νῦν
                     ἐστι,<persName>ἡρακλέος</persName>ἱρόν, ἐς τὸ ἢν καταφυγὼν οἰκέτης ὅτεο ὦν
                  ἀνθρώπων ἐπιβάληται στίγματα ἱρά, ἑωυτὸν διδοὺς τῷ θεῷ, οὐκ ἔξεστι τούτου ἅψασθαι·
                  ὁ νόμος οὗτος διατελέει ἐὼν ὅμοιος τὸ μέχρι ἐμέο ἀπ᾽ ἀρχῆς. τοῦ ὦν δὴ ἀλεξάνδρου
                  ἀπιστέαται θεράποντες πυθόμενοι τὸν περὶ τὸ ἱρὸν ἔχοντα νόμον, ἱκέται δὲ ἱζόμενοι
                  τοῦ θεοῦ κατηγόρεον τοῦ ἀλεξάνδρου, βουλόμενοι βλάπτειν αὐτόν, πάντα λόγον
                  ἐξηγεόμενοι ὡς εἶχε περὶ τὴν ἑλένην τε καὶ τὴν ἐς μενέλεων ἀδικίην· κατηγόρεον δὲ
                  ταῦτα πρός τε τοὺς ἱρέας καὶ τὸν τοῦ στόματος τούτου φύλακον, τῷ οὔνομα ἦν
                  θῶνις.</p>
            </div>
            <div
               n="114"
               type="chapter">
               <p>ἀκούσας δὲ τούτων ὁ θῶνις πέμπει τὴν ταχίστην ἐς μέμφιν παρὰ πρωτέα ἀγγελίην
                  λέγουσαν τάδε·<q
                     n="99"
                     who="#Thonis">ἥκει ξεῖνος, γένος μὲν τευκρός, ἔργον δὲ ἀνόσιον ἐν τῇ ἑλλάδι
                     ἐξεργασμένος· ξείνου γὰρ τοῦ ἑωυτοῦ ἐξαπατήσας τὴν γυναῖκα αὐτήν τε ταύτην ἄγων
                     ἥκει καὶ πολλὰ κάρτα χρήματα, ὑπὸ ἀνέμων ἐς γῆν τὴν σὴν ἀπενειχθείς. κότερα
                     δῆτα τοῦτον ἐῶμεν ἀσινέα ἐκπλέειν ἢ ἀπελώμεθα τὰ ἔχων ἦλθε;</q>ἀντιπέμπει πρὸς
                  ταῦτα ὁ πρωτεὺς λέγοντα τάδε·<q
                     n="100"
                     who="#Proteus">ἄνδρα τοῦτον, ὅστις κοτέ ἐστι, ἀνόσια ἐργασμένον ξεῖνον τὸν
                     ἑωυτοῦ συλλαβόντες ἀπάγετε παρ᾽ ἐμέ, ἵνα εἰδέω ὅ τι κοτὲ καὶ λέξει.</q></p>
            </div>
            <div
               n="115"
               type="chapter">
               <p>ἀκούσας δὲ ταῦτα ὁ θῶνις συλλαμβάνει τὸν ἀλέξανδρον καὶ τὰς νέας αὐτοῦ κατίσχει·
                  μετὰ δὲ αὐτόν τε τοῦτον ἀνήγαγε ἐς μέμφιν καὶ τὴν ἑλένην τε καὶ τὰ χρήματα, πρὸς
                  δὲ καὶ τοὺς ἱκέτας. ἀνακομισθέντων δὲ πάντων, εἰρώτα τὸν ἀλέξανδρον ὁ πρωτεὺς τίς
                  εἴη καὶ ὁκόθεν πλέοι. ὁ δέ οἱ καὶ τὸ γένος κατέλεξε καὶ τῆς πάτρης εἶπε τὸ οὔνομα
                  καὶ δὴ καὶ τὸν πλόον ἀπηγήσατο ὁκόθεν πλέοι. μετὰ δὲ ὁ πρωτεὺς εἰρώτα αὐτὸν ὁκόθεν
                  τὴν ἑλένην λάβοι· πλανωμένου δὲ τοῦ ἀλεξάνδρου ἐν τῷ λόγῳ καὶ οὐ λέγοντος τὴν
                  ἀληθείην, ἤλεγχον οἱ γενόμενοι ἱκέται ἐξηγεόμενοι πάντα λόγον τοῦ ἀδικήματος.
                  τέλος δὲ δή σφι λόγον τόνδε ἐκφαίνει ὁ πρωτεύς, λέγων ὅτι·<q
                     n="101"
                     who="#Proteus">ἐγὼ εἰ μὴ περὶ πολλοῦ ἡγεόμην μηδένα ξείνων κτείνειν, ὅσοι ὑπ᾽
                     ἀνέμων ἤδη ἀπολαμφθέντες ἦλθον ἐς χώρην τὴν ἐμήν, ἐγὼ ἄν σε ὑπὲρ τοῦ ἕλληνος
                     ἐτεισάμην, ὅς, ὦ κάκιστε ἀνδρῶν, ξεινίων τυχὼν ἔργον ἀνοσιώτατον ἐργάσαο. παρὰ
                     τοῦ σεωυτοῦ ξείνου τὴν γυναῖκα ἦλθες· καὶ μάλα ταῦτά τοι οὐκ ἤρκεσε, ἀλλ᾽
                     ἀναπτερώσας αὐτὴν οἴχεαι ἔχων ἐκκλέψας. καὶ οὐδὲ ταῦτά τοι μοῦνα ἤρκεσε, ἀλλὰ
                     καὶ τὰ οἰκία τοῦ ξείνου κεραΐσας ἥκεις. νῦν ὦν, ἐπειδὴ περὶ πολλοῦ ἥγημαι μὴ
                     ξεινοκτονέειν, γυναῖκα μὲν ταύτην καὶ τὰ χρήματα οὔ τοι προήσω ἀπάγεσθαι, ἀλλ᾽
                     αὐτὰ ἐγὼ τῷ ἕλληνι ξείνῳ φυλάξω, ἐς ὃ ἂν αὐτὸς ἐλθὼν ἐκεῖνος ἀπαγαγέσθαι ἐθέλῃ·
                     αὐτὸν δέ σε καὶ τοὺς σοὺς συμπλόους τριῶν ἡμερέων προαγορεύω ἐκ τῆς ἐμῆς γῆς ἐς
                     ἄλλην τινὰ μετορμίζεσθαι, εἰ δὲ μή, ἅτε πολεμίους περιέψεσθαι.</q></p>
            </div>
            <div
               n="116"
               type="chapter">
               <p>ἑλένης μὲν ταύτην ἄπιξιν παρὰ πρωτέα ἔλεγον οἱ ἱρέες γενέσθαι. δοκέει δέ μοι καὶ
                  ὅμηρος τὸν λόγον τοῦτον πυθέσθαι· ἀλλ᾽, οὐ γὰρ ὁμοίως ἐς τὴν ἐποποιίην εὐπρεπὴς ἦν
                  τῷ ἑτέρῳ τῷ περ ἐχρήσατο, ἐς ὃ μετῆκε αὐτόν, δηλώσας ὡς καὶ τοῦτον ἐπίσταιτο τὸν
                  λόγον. δῆλον δέ, κατά περ ἐποίησε ἐν ἰλιάδι καὶ οὐδαμῇ ἄλλῃ ἀνεπόδισε ἑωυτόν
                  πλάνην τὴν ἀλεξάνδρου, ὡς ἀπηνείχθη ἄγων ἑλένην τῇ τε δὴ ἄλλῃ πλαζόμενος καὶ ὡς ἐς
                  σιδῶνα τῆς φοινίκης ἀπίκετο. ἐπιμέμνηται δὲ αὐτοῦ ἐν διομήδεος ἀριστηίῃ· λέγει δὲ
                  τὰ ἔπεα ὧδε·</p>
               <p>ἔνθ᾽ ἔσαν οἱ πέπλοι παμποίκιλοι, ἔργα γυναικῶν</p>
               <p>σιδονίων, τὰς αὐτὸς ἀλέξανδρος θεοειδὴς</p>
               <p>ἤγαγε σιδονίηθεν, ἐπιπλὼς εὐρέα πόντον,</p>
               <p>τὴν ὁδὸν ἣν ἑλένην περ ἀνήγαγεν εὐπατέρειαν. ἐπιμέμνηται δὲ καὶ ἐν ὀδυσσείῃ ἐν
                  τοῖσδε τοῖσι ἔπεσι·</p>
               <p>τοῖα διὸς θυγάτηρ ἔχε φάρμακα μητιόεντα,</p>
               <p>ἐσθλά, τά οἱ πολύδαμνα πόρεν θῶνος παράκοιτις</p>
               <p>αἰγυπτίη, τῇ πλεῖστα φέρει ζείδωρος ἄρουρα</p>
               <p>φάρμακα, πολλὰ μὲν ἐσθλὰ μεμιγμένα, πολλὰ δὲ λυγρά. καὶ τάδε ἕτερα πρὸς τηλέμαχον
                  μενέλεως λέγει·</p>
               <p>αἰγύπτῳ μ᾽ ἔτι δεῦρο θεοὶ μεμαῶτα νέεσθαι</p>
               <p>ἔσχον, ἐπεὶ οὔ σφιν ἔρεξα τεληέσσας ἑκατόμβας. ἐν τούτοισι τοῖσι ἔπεσι δηλοῖ ὅτι
                  ἠπίστατο τὴν ἐς αἴγυπτον ἀλεξάνδρου πλάνην· ὁμουρέει γὰρ ἡ συρίη αἰγύπτῳ, οἱ δὲ
                  φοίνικες, τῶν ἐστι ἡ σιδών, ἐν τῇ συρίῃ οἰκέουσι.</p>
            </div>
            <div
               n="117"
               type="chapter">
               <p>κατὰ ταῦτα δὲ τὰ ἔπεα καὶ τόδε τὸ χωρίον οὐκ ἥκιστα ἀλλὰ μάλιστα δηλοῖ ὅτι οὐκ
                  ὁμήρου τὰ κύπρια ἔπεά ἐστι ἀλλ᾽ ἄλλου τινός· ἐν μὲν γὰρ τοῖσι κυπρίοισι εἴρηται ὡς
                  τριταῖος ἐκ σπάρτης ἀλέξανδρος ἀπίκετο ἐς τὸ ἴλιον ἄγων ἑλένην, εὐαέϊ τε πνεύματι
                  χρησάμενος καὶ θαλάσσῃ λείῃ· ἐν δὲ ἰλιάδι λέγει ὡς ἐπλάζετο ἄγων αὐτήν. ὅμηρος μέν
                  νυν καὶ τὰ κύπρια ἔπεα χαιρέτω.</p>
            </div>
            <div
               n="118"
               type="chapter">
               <p>εἰρομένου δέ μεο τοὺς ἱρέας εἰ μάταιον λόγον λέγουσι οἱ ἕλληνες τὰ περὶ ἴλιον
                  γενέσθαι ἢ οὔ, ἔφασαν πρὸς ταῦτα τάδε, ἱστορίῃσι φάμενοι εἰδέναι παρ᾽ αὐτοῦ
                  μενέλεω. ἐλθεῖν μὲν γὰρ μετὰ τὴν ἑλένης ἁρπαγὴν ἐς τὴν τευκρίδα γῆν ἑλλήνων
                  στρατιὴν πολλὴν βοηθέουσαν μενέλεῳ· ἐκβᾶσαν δὲ ἐς γῆν καὶ ἱδρυθεῖσαν τὴν στρατιὴν
                  πέμπειν ἐς τὸ ἴλιον ἀγγέλους, σὺν δέ σφι ἰέναι καὶ αὐτὸν μενέλεων. τοὺς δ᾽ ἐπείτε
                  ἐσελθεῖν ἐς τὸ τεῖχος, ἀπαιτέειν ἑλένην τε καὶ τὰ χρήματα τά οἱ οἴχετο κλέψας
                  ἀλέξανδρος, τῶν τε ἀδικημάτων δίκας αἰτέειν. τοὺς δὲ τευκροὺς τὸν αὐτὸν λόγον
                  λέγειν τότε καὶ μετέπειτα, καὶ ὀμνύντας καὶ ἀνωμοτί, μὴ μὲν ἔχειν ἑλένην μηδὲ τὰ
                  ἐπικαλεόμενα χρήματα, ἀλλ᾽ εἶναι αὐτὰ πάντα ἐν αἰγύπτῳ, καὶ οὐκ ἂν δικαίως αὐτοὶ
                  δίκας ὑπέχειν τῶν πρωτεὺς ὁ αἰγύπτιος βασιλεὺς ἔχει. οἱ δὲ ἕλληνες καταγελᾶσθαι
                  δοκέοντες ὑπ᾽ αὐτῶν οὕτω δὴ ἐπολιόρκεον, ἐς ὃ ἐξεῖλον. ἑλοῦσι δὲ τὸ τεῖχος ὡς οὐκ
                  ἐφαίνετο ἡ ἑλένη, ἀλλὰ τὸν αὐτὸν λόγον τῷ προτέρῳ ἐπυνθάνοντο, οὕτω δὴ
                  πιστεύσαντες τῷ λόγῳ τῷ πρώτῳ οἱ ἕλληνες αὐτὸν μενέλεων ἀποστέλλουσι παρὰ
                  πρωτέα.</p>
            </div>
            <div
               n="119"
               type="chapter">
               <p>ἀπικόμενος δὲ ὁ μενέλεως ἐς τὴν αἴγυπτον καὶ ἀναπλώσας ἐς τὴν μέμφιν, εἴπας τὴν
                  ἀληθείην τῶν πρηγμάτων, καὶ ξεινίων ἤντησε μεγάλων καὶ ἑλένην ἀπαθέα κακῶν
                  ἀπέλαβε, πρὸς δὲ καὶ τὰ ἑωυτοῦ χρήματα πάντα. τυχὼν μέντοι τούτων ἐγένετο μενέλεως
                  ἀνὴρ ἄδικος ἐς αἰγυπτίους. ἀποπλέειν γὰρ ὁρμημένον αὐτὸν ἶσχον ἄπλοιαι. ἐπειδὴ δὲ
                  τοῦτο ἐπὶ πολλὸν τοιοῦτο ἦν, ἐπιτεχνᾶται πρῆγμα οὐκ ὅσιον· λαβὼν γὰρ δύο παιδία
                  ἀνδρῶν ἐπιχωρίων ἔντομά σφεα ἐποίησε. μετὰ δέ, ὡς ἐπάϊστος ἐγένετο τοῦτο
                  ἐργασμένος, μισηθείς τε καὶ διωκόμενος οἴχετο φεύγων τῇσι νηυσὶ ἐπὶ λιβύης. τὸ
                  ἐνθεῦτεν δὲ ὅκῃ ἔτι ἐτράπετο, οὐκ εἶχον εἰπεῖν αἰγύπτιοι. τούτων δὲ τὰ μὲν
                  ἱστορίῃσι ἔφασαν ἐπίστασθαι, τὰ δὲ παρ᾽ ἑωυτοῖσι γενόμενα ἀτρεκέως ἐπιστάμενοι
                  λέγειν.</p>
            </div>
            <div
               n="120"
               type="chapter">
               <p>ταῦτα μὲν αἰγυπτίων οἱ ἱρέες ἔλεγον. ἐγὼ δὲ τῷ λόγῳ τῷ περὶ ἑλένης λεχθέντι καὶ
                  αὐτὸς προστίθεμαι, τάδε ἐπιλεγόμενος· εἰ ἦν ἑλένη ἐν ἰλίῳ, ἀποδοθῆναι ἂν αὐτὴν
                  τοῖσι ἕλλησι ἤτοι ἑκόντος γε ἢ ἀέκοντος ἀλεξάνδρου. οὐ γὰρ δὴ οὕτω γε φρενοβλαβὴς
                  ἦν ὁ πρίαμος οὐδὲ οἱ ἄλλοι προσήκοντες αὐτῷ, ὥστε τοῖσι σφετέροισι σώμασι καὶ
                  τοῖσι τέκνοισι καὶ τῇ πόλι κινδυνεύειν ἐβούλοντο , ὅκως ἀλέξανδρος ἑλένῃ συνοικέῃ.
                  εἰ δέ τοι καὶ ἐν τοῖσι πρώτοισι χρόνοισι ταῦτα ἐγίνωσκον, ἐπεὶ πολλοὶ μὲν τῶν
                  ἄλλων τρώων, ὁκότε συμμίσγοιεν τοῖσι ἕλλησι, ἀπώλλυντο, αὐτοῦ δὲ πριάμου οὐκ ἔστι
                  ὅτε οὐ δύο ἢ τρεῖς ἢ καὶ ἔτι πλέους τῶν παίδων μάχης γινομένης ἀπέθνῃσκον εἰ χρή
                  τι τοῖσι ἐποποιοῖσι χρεώμενον λέγειν , τούτων δὲ τοιούτων συμβαινόντων ἐγὼ μὲν
                  ἔλπομαι, εἰ καὶ αὐτὸς πρίαμος συνοίκεε ἑλένῃ, ἀποδοῦναι ἂν αὐτὴν τοῖσι ἀχαιοῖσι,
                  μέλλοντά γε δὴ τῶν παρεόντων κακῶν ἀπαλλαγήσεσθαι. οὐ μὲν οὐδὲ ἡ βασιληίη ἐς
                  ἀλέξανδρον περιήϊε, ὥστε γέροντος πριάμου ἐόντος ἐπ᾽ ἐκείνῳ τὰ πρήγματα εἶναι,
                  ἀλλὰ ἕκτωρ καὶ πρεσβύτερος καὶ ἀνὴρ ἐκείνου μᾶλλον ἐὼν ἔμελλε αὐτὴν πριάμου
                  ἀποθανόντος παραλάμψεσθαι, τὸν οὐ προσῆκε ἀδικέοντι τῷ ἀδελφεῷ ἐπιτρέπειν, καὶ
                  ταῦτα μεγάλων κακῶν δι᾽ αὐτὸν συμβαινόντων ἰδίῃ τε αὐτῷ καὶ τοῖσι ἄλλοισι πᾶσι
                  τρωσί. ἀλλ᾽ οὐ γὰρ εἶχον ἑλένην ἀποδοῦναι οὐδὲ λέγουσι αὐτοῖσι τὴν ἀληθείην
                  ἐπίστευον οἱ ἕλληνες, ὡς μὲν ἐγὼ γνώμην ἀποφαίνομαι, τοῦ δαιμονίου παρασκευάζοντος
                  ὅκως πανωλεθρίῃ ἀπολόμενοι καταφανὲς τοῦτο τοῖσι ἀνθρώποισι ποιήσωσι, ὡς τῶν
                  μεγάλων ἀδικημάτων μεγάλαι εἰσὶ καὶ αἱ τιμωρίαι παρὰ τῶν θεῶν. καὶ ταῦτα μὲν τῇ
                  ἐμοὶ δοκέει εἴρηται.</p>
            </div>
            <div
               n="121"
               type="chapter">
               <p><seg
                     n="1">πρωτέος δὲ ἐκδέξασθαι τὴν βασιληίην ῥαμψίνιτον ἔλεγον, ὃς μνημόσυνα
                     ἐλίπετο τὰ προπύλαια τὰ πρὸς ἑσπέρην τετραμμένα τοῦ ἡφαιστείου, ἀντίους δὲ τῶν
                     προπυλαίων ἔστησε ἀνδριάντας δύο, ἐόντας τὸ μέγαθος πέντε καὶ εἴκοσι πήχεων,
                     τῶν αἰγύπτιοι τὸν μὲν πρὸς βορέω ἑστεῶτα καλέουσι θέρος, τὸν δὲ πρὸς νότον
                     χειμῶνα· καὶ τὸν μὲν καλέουσι θέρος, τοῦτον μὲν προσκυνέουσί τε καὶ εὖ ποιεῦσι,
                     τὸν δὲ χειμῶνα καλεόμενον τὰ ἔμπαλιν τούτων ἔρδουσι.</seg></p>
            </div>
            <div
               n="121a">
               <p><seg
                     n="1">πλοῦτον δὲ τούτῳ τῷ βασιλέι γενέσθαι ἀργύρου μέγαν, τὸν οὐδένα τῶν
                     ὕστερον ἐπιτραφέντων βασιλέων δύνασθαι ὑπερβαλέσθαι οὐδ᾽ ἐγγὺς ἐλθεῖν.
                     βουλόμενον δὲ αὐτὸν ἐν ἀσφαλείῃ τὰ χρήματα θησαυρίζειν οἰκοδομέεσθαι οἴκημα
                     λίθινον, τοῦ τῶν τοίχων ἕνα ἐς τὸ ἔξω μέρος τῆς οἰκίης ἔχειν. τὸν δὲ
                     ἐργαζόμενον ἐπιβουλεύοντα τάδε μηχανᾶσθαι· τῶν λίθων παρασκευάσασθαι ἕνα
                     ἐξαιρετὸν εἶναι ἐκ τοῦ τοίχου ῥηιδίως καὶ ὑπὸ δύο ἀνδρῶν καὶ ὑπὸ ἑνός.</seg><seg
                     n="2">ὡς δὲ ἐπετελέσθη τὸ οἴκημα, τὸν μὲν βασιλέα θησαυρίσαι τὰ χρήματα ἐν
                     αὐτῷ· χρόνου δὲ περιιόντος τὸν οἰκοδόμον περὶ τελευτὴν τοῦ βίου ἐόντα
                     ἀνακαλέσασθαι τοὺς παῖδας -- εἶναι γὰρ αὐτῷ δύο --, τούτοισι δὲ ἀπηγήσασθαι ὡς
                     ἐκείνων προορῶν, ὅκως βίον ἄφθονον ἔχωσι, τεχνάσαιτο οἰκοδομέων τὸν θησαυρὸν
                     τοῦ βασιλέος· σαφέως δὲ αὐτοῖσι πάντα ἐξηγησάμενον τὰ περὶ τὴν ἐξαίρεσιν τοῦ
                     λίθου δοῦναι τὰ μέτρα αὐτοῦ, λέγοντα ὡς ταῦτα διαφυλάσσοντες ταμίαι τῶν
                     βασιλέος χρημάτων ἔσονται.</seg><seg
                     n="3">καὶ τὸν μὲν τελευτῆσαι τὸν βίον, τοὺς δὲ παῖδας οὐκ ἐς μακρὴν ἔργου
                     ἔχεσθαι, ἐπελθόντας δὲ ἐπὶ τὰ βασιλήια νυκτὸς καὶ τὸν λίθον ἐπὶ τῷ οἰκοδομήματι
                     ἀνευρόντας ῥηιδίως μεταχειρίσασθαι καὶ τῶν χρημάτων πολλὰ
                  ἐξενείκασθαι.</seg></p>
            </div>
            <div
               n="121b">
               <p><seg
                     n="1">ὡς δὲ τυχεῖν τὸν βασιλέα ἀνοίξαντα τὸ οἴκημα, θωμάσαι ἰδόντα τῶν χρημάτων
                     καταδεᾶ τὰ ἀγγήια, οὐκ ἔχειν δὲ ὅντινα ἐπαιτιᾶται, τῶν τε σημάντρων ἐόντων σόων
                     καὶ τοῦ οἰκήματος κεκληιμένου. ὡς δὲ αὐτῷ καὶ δὶς καὶ τρὶς ἀνοίξαντι αἰεὶ
                     ἐλάσσω φαίνεσθαι τὰ χρήματα -- τοὺς γὰρ κλέπτας οὐκ ἀνιέναι κεραΐζοντας --,
                     ποιῆσαί μιν τάδε· πάγας προστάξαι ἐργάσασθαι καὶ ταύτας περὶ τὰ ἀγγήια ἐν τοῖσι
                     τὰ χρήματα ἐνῆν στῆσαι.</seg><seg
                     n="3">τῶν δὲ φωρῶν ὥσπερ ἐν τῷ πρὸ τοῦ χρόνῳ ἐλθόντων καὶ ἐσδύντος τοῦ ἑτέρου
                     αὐτῶν, ἐπεὶ πρὸς τὸ ἄγγος προσῆλθε, ἰθέως τῇ πάγῃ ἐνέχεσθαι. ὡς δὲ γνῶναι αὐτὸν
                     ἐν οἵῳ κακῷ ἦν, ἰθέως καλέειν τὸν ἀδελφεὸν καὶ δηλοῦν αὐτῷ τὰ παρεόντα, καὶ
                     κελεύειν τὴν ταχίστην ἐσδύντα ἀποταμεῖν αὐτοῦ τὴν κεφαλήν, ὅκως μὴ αὐτὸς ὀφθεὶς
                     καὶ γνωρισθεὶς ὃς εἴη προσαπολέσῃ κἀκεῖνον. τῷ δὲ δόξαι εὖ λέγειν, καὶ ποιῆσαί
                     μιν πεισθέντα ταῦτα, καὶ καταρμόσαντα τὸν λίθον ἀπιέναι ἐπ᾽ οἴκου, φέροντα τὴν
                     κεφαλὴν τοῦ ἀδελφεοῦ.</seg></p>
            </div>
            <div
               n="121g">
               <p><seg
                     n="1">ὡς δὲ ἡμέρη ἐγένετο, ἐσελθόντα τὸν βασιλέα ἐς τὸ οἴκημα ἐκπεπλῆχθαι
                     ὁρῶντα τὸ σῶμα τοῦ φωρὸς ἐν τῇ πάγῃ ἄνευ τῆς κεφαλῆς ἐόν, τὸ δὲ οἴκημα ἀσινὲς
                     καὶ οὔτε ἔσοδον οὔτε ἔκδυσιν οὐδεμίαν ἔχον. ἀπορεύμενον δέ μιν τάδε ποιῆσαι·
                     τοῦ φωρὸς τὸν νέκυν κατὰ τοῦ τείχεος κατακρεμάσαι, φυλάκους δὲ αὐτοῦ
                     καταστήσαντα ἐντείλασθαί σφι, τὸν ἂν ἴδωνται ἀποκλαύσαντα ἢ κατοικτισάμενον,
                     συλλαβόντας ἄγειν πρὸς ἑωυτόν.</seg><seg
                     n="2">ἀνακρεμαμένου δὲ τοῦ νέκυος τὴν μητέρα δεινῶς φέρειν, λόγους δὲ πρὸς τὸν
                     περιεόντα παῖδα ποιευμένην προστάσσειν αὐτῷ ὅτεῳ τρόπῳ δύναται μηχανᾶσθαι ὅκως
                     τὸ σῶμα τοῦ ἀδελφεοῦ καταλύσας κομιεῖ· εἰ δὲ τούτων ἀμελήσει, διαπειλέειν αὐτὴν
                     ὡς ἐλθοῦσα πρὸς τὸν βασιλέα μηνύσει αὐτὸν ἔχοντα τὰ χρήματα.</seg></p>
            </div>
            <div
               n="121d">
               <p><seg
                     n="1">ὡς δὲ χαλεπῶς ἐλαμβάνετο ἡ μήτηρ τοῦ περιεόντος παιδὸς καὶ πολλὰ πρὸς
                     αὐτὴν λέγων οὐκ ἔπειθε, ἐπιτεχνήσασθαι τοιάδε μιν· ὄνους κατασκευασάμενον καὶ
                     ἀσκοὺς πλήσαντα οἴνου ἐπιθεῖναι ἐπὶ τῶν ὄνων καὶ ἔπειτα ἐλαύνειν αὐτούς· ὡς δὲ
                     κατὰ τοὺς φυλάσσοντας ἦν τὸν κρεμάμενον νέκυν, ἐπισπάσαντα τῶν ἀσκῶν δύο ἢ
                     τρεῖς ποδεῶνας αὐτὸν λύειν ἀπαμμένους·</seg><seg
                     n="2">ὡς δὲ ἔρρεε ὁ οἶνος, τὴν κεφαλήν μιν κόπτεσθαι μεγάλα βοῶντα ὡς οὐκ
                     ἔχοντα πρὸς ὁκοῖον τῶν ὄνων πρῶτον τράπηται. τοὺς δὲ φυλάκους ὡς ἰδεῖν πολλὸν
                     ῥέοντα τὸν οἶνον, συντρέχειν ἐς τὴν ὁδὸν ἀγγήια ἔχοντας, καὶ τὸν ἐκκεχυμένον
                     οἶνον συγκομίζειν ἐν κέρδεϊ ποιευμένους.</seg><seg
                     n="3">τὸν δὲ διαλοιδορέεσθαι πᾶσι ὀργὴν προσποιεύμενον, παραμυθευμένων δὲ αὐτὸν
                     τῶν φυλάκων χρόνῳ πρηΰνεσθαι προσποιέεσθαι καὶ ὑπίεσθαι τῆς ὀργῆς, τέλος δὲ
                     ἐξελάσαι αὐτὸν τοὺς ὄνους ἐκ τῆς ὁδοῦ καὶ κατασκευάζειν.</seg><seg
                     n="4">ὡς δὲ λόγους τε πλέους ἐγγίνεσθαι καί τινα καὶ σκῶψαι μιν καὶ ἐς γέλωτα
                     προαγαγέσθαι, ἐπιδοῦναι αὐτοῖσι τῶν ἀσκῶν ἕνα· τοὺς δὲ αὐτοῦ ὥσπερ εἶχον
                     κατακλιθέντας πίνειν διανοέεσθαι, καὶ ἐκεῖνον παραλαμβάνειν καὶ κελεύειν μετ᾽
                     ἑωυτῶν μείναντα συμπίνειν· τὸν δὲ πεισθῆναί τε δὴ καὶ καταμεῖναι.</seg><seg
                     n="5">ὡς δέ μιν παρὰ τὴν πόσιν φιλοφρόνως ἠσπάζοντο, ἐπιδοῦναι αὐτοῖσι καὶ
                     ἄλλον τῶν ἀσκῶν· δαψιλέι δὲ τῷ ποτῷ χρησαμένους τοὺς φυλάκους ὑπερμεθυσθῆναι
                     καὶ κρατηθέντας ὑπὸ τοῦ ὕπνου αὐτοῦ ἔνθα περ ἔπινον κατακοιμηθῆναι.</seg><seg
                     n="6">τὸν δέ, ὡς πρόσω ἦν τῆς νυκτός, τό τε σῶμα τοῦ ἀδελφεοῦ καταλῦσαι καὶ τῶν
                     φυλάκων ἐπὶ λύμῃ πάντων ξυρῆσαι τὰς δεξιὰς παρηίδας, ἐπιθέντα δὲ τὸν νέκυν ἐπὶ
                     τοὺς ὄνους ἀπελαύνειν ἐπ᾽ οἴκου, ἐπιτελέσαντα τῇ μητρὶ τὰ
                  προσταχθέντα.</seg></p>
            </div>
            <div
               n="121e">
               <p><seg
                     n="1">τὸν δὲ βασιλέα, ὡς αὐτῷ ἀπηγγέλθη τοῦ φωρὸς ὁ νέκυς ἐκκεκλεμμένος, δεινὰ
                     ποιέειν· πάντως δὲ βουλόμενον εὑρεθῆναι ὅστις κοτὲ εἴη ὁ ταῦτα μηχανώμενος,
                     ποιῆσαί μιν τάδε, ἐμοὶ μὲν οὐ πιστά·</seg><seg
                     n="2">τὴν θυγατέρα τὴν ἑωυτοῦ κατίσαι ἐπ᾽ οἰκήματος, ἐντειλάμενον πάντας τε
                     ὁμοίως προσδέκεσθαι, καὶ πρὶν συγγενέσθαι, ἀναγκάζειν λέγειν αὐτῇ ὅ τι δὴ ἐν τῷ
                     βίῳ ἔργασται αὐτῷ σοφώτατον καὶ ἀνοσιώτατον· ὃς δ᾽ ἂν ἀπηγήσηται τὰ περὶ τὸν
                     φῶρα γεγενημένα, τοῦτον συλλαμβάνειν καὶ μὴ ἀπιέναι ἔξω.</seg><seg
                     n="3">ὡς δὲ τὴν παῖδα ποιέειν τὰ ἐκ τοῦ πατρὸς προσταχθέντα, τὸν φῶρα πυθόμενον
                     τῶν εἵνεκα ταῦτα ἐπρήσσετο, βουληθέντα πολυτροπίῃ τοῦ βασιλέος περιγενέσθαι
                     ποιέειν τάδε·</seg><seg
                     n="4">νεκροῦ προσφάτου ἀποταμόντα ἐν τῷ ὤμῳ τὴν χεῖρα ἰέναι αὐτὸν ἔχοντα αὐτὴν
                     ὑπὸ τῷ ἱματίῳ. ἐσελθόντα δὲ ὡς τοῦ βασιλέος τὴν θυγατέρα καὶ εἰρωτώμενον τά περ
                     καὶ οἱ ἄλλοι, ἀπηγήσασθαι ὡς ἀνοσιώτατον μὲν εἴη ἐργασμένος ὅτι τοῦ ἀδελφεοῦ ἐν
                     τῷ θησαυρῷ τοῦ βασιλέος ὑπὸ πάγης ἁλόντος ἀποτάμοι τὴν κεφαλήν, σοφώτατον δὲ
                     ὅτι τοὺς φυλάκους καταμεθύσας καταλύσειε τοῦ ἀδελφεοῦ κρεμάμενον τὸν
                     νέκυν.</seg><seg
                     n="5">τὴν δὲ ὡς ἤκουσε ἅπτεσθαι αὐτοῦ. τὸν δὲ φῶρα ἐν τῷ σκότεϊ προτεῖναι αὐτῇ
                     τοῦ νεκροῦ τὴν χεῖρα· τὴν δὲ ἐπιλαβομένην ἔχειν, νομίζουσαν αὐτοῦ ἐκείνου τῆς
                     χειρὸς ἀντέχεσθαι· τὸν δὲ φῶρα προέμενον αὐτῇ οἴχεσθαι διὰ θυρέων
                     φεύγοντα.</seg></p>
            </div>
            <div
               n="121z">
               <p><seg
                     n="1">ὡς δὲ καὶ ταῦτα ἐς τὸν βασιλέα ἀνηνείχθη, ἐκπεπλῆχθαι μὲν ἐπὶ τῇ
                     πολυφροσύνῃ τε καὶ τόλμῃ τοῦ ἀνθρώπου, τέλος δὲ διανέμοντα ἐς πάσας τὰς πόλις
                     ἐπαγγέλλεσθαι ἀδείην τε διδόντα καὶ μεγάλα ὑποδεκόμενον ἐλθόντι ἐς ὄψιν τὴν
                     ἑωυτοῦ.</seg><seg
                     n="2">τὸν δὲ φῶρα πιστεύσαντα ἐλθεῖν πρὸς αὐτόν, ῥαμψίνιτον δὲ μεγάλως θωμάσαι,
                     καί οἱ τὴν θυγατέρα ταύτην συνοικίσαι ὡς πλεῖστα ἐπισταμένῳ ἀνθρώπων.
                     αἰγυπτίους μὲν γὰρ τῶν ἄλλων προκεκρίσθαι, ἐκεῖνον δὲ αἰγυπτίων.</seg></p>
            </div>
            <div
               n="122"
               type="chapter">
               <p>μετὰ δὲ ταῦτα ἔλεγον τοῦτον τὸν βασιλέα ζωὸν καταβῆναι κάτω ἐς τὸν οἱ ἕλληνες
                  ἀΐδην νομίζουσι εἶναι, καὶ κεῖθι συγκυβεύειν τῇ δήμητρι, καὶ τὰ μὲν νικᾶν αὐτήν,
                  τὰ δὲ ἑσσοῦσθαι ὑπ᾽ αὐτῆς, καί μιν πάλιν ἄνω ἀπικέσθαι δῶρον ἔχοντα παρ᾽ αὐτῆς
                  χειρώμακτρον χρύσεον. ἀπὸ δὲ τῆς ῥαμψινίτου καταβάσιος, ὡς πάλιν ἀπίκετο, ὁρτὴν δὴ
                  ἀνάγειν αἰγυπτίους ἔφασαν, τὴν καὶ ἐγὼ οἶδα ἔτι καὶ ἐς ἐμὲ ἐπιτελέοντας αὐτούς· οὐ
                  μέντοι εἴ γε διὰ ταῦτα ὁρτάζουσι ἔχω λέγειν. φᾶρος δὲ αὐτημερὸν ἐξυφήναντες οἱ
                  ἱρέες κατ᾽ ὦν ἔδησαν ἑνὸς ἑωυτῶν μίτρῃ τοὺς ὀφθαλμούς, ἀγαγόντες δέ μιν ἔχοντα τὸ
                  φᾶρος ἐς ὁδὸν φέρουσαν ἐς ἱρὸν δήμητρος αὐτοὶ ἀπαλλάσσονται ὀπίσω. τὸν δὲ ἱρέα
                  τοῦτον καταδεδεμένον τοὺς ὀφθαλμοὺς λέγουσι ὑπὸ δύο λύκων ἄγεσθαι ἐς τὸ ἱρὸν τῆς
                  δήμητρος ἀπέχον τῆς πόλιος εἴκοσι σταδίους, καὶ αὖτις ὀπίσω ἐκ τοῦ ἱροῦ ἀπάγειν
                  μιν τοὺς λύκους ἐς τὠυτὸ χωρίον.</p>
            </div>
            <div
               n="123"
               type="chapter">
               <p>τοῖσι μέν νυν ὑπ᾽ αἰγυπτίων λεγομένοισι χράσθω ὅτεῳ τὰ τοιαῦτα πιθανά ἐστι· ἐμοὶ
                  δὲ παρὰ πάντα τὸν λόγον ὑπόκειται ὅτι τὰ λεγόμενα ὑπ᾽ ἑκάστων ἀκοῇ γράφω.
                  ἀρχηγετεύειν δὲ τῶν κάτω αἰγύπτιοι λέγουσι δήμητρα καὶ διόνυσον. πρῶτοι δὲ καὶ
                  τόνδε τὸν λόγον αἰγύπτιοί εἰσι οἱ εἰπόντες, ὡς ἀνθρώπου ψυχὴ ἀθάνατός ἐστι, τοῦ
                  σώματος δὲ καταφθίνοντος ἐς ἄλλο ζῷον αἰεὶ γινόμενον ἐσδύεται· ἐπεὰν δὲ πάντα
                  περιέλθῃ τὰ χερσαῖα καὶ τὰ θαλάσσια καὶ τὰ πετεινά, αὖτις ἐς ἀνθρώπου σῶμα
                  γινόμενον ἐσδύνειν· τὴν περιήλυσιν δὲ αὐτῇ γίνεσθαι ἐν τρισχιλίοισι ἔτεσι. τούτῳ
                  τῷ λόγῳ εἰσὶ οἳ ἑλλήνων ἐχρήσαντο, οἱ μὲν πρότερον, οἱ δὲ ὕστερον, ὡς ἰδίῳ ἑωυτῶν
                  ἐόντι· τῶν ἐγὼ εἰδὼς τὰ οὐνόματα οὐ γράφω.</p>
            </div>
            <div
               n="124"
               type="chapter">
               <p>μέχρι μέν νυν ῥαμψινίτου βασιλέος εἶναι ἐν αἰγύπτῳ πᾶσαν εὐνομίην ἔλεγον καὶ
                  εὐθενέειν αἴγυπτον μεγάλως, μετὰ δὲ τοῦτον βασιλεύσαντά σφεων χέοπα ἐς πᾶσαν
                  κακότητα ἐλάσαι. κατακληίσαντα γάρ μιν πάντα τὰ ἱρὰ πρῶτα μέν σφεας θυσιέων
                  ἀπέρξαι· μετὰ δὲ ἐργάζεσθαι ἑωυτῷ κελεύειν πάντας αἰγυπτίους. τοῖσι μὲν δὴ
                  ἀποδεδέχθαι ἐκ τῶν λιθοτομιέων τῶν ἐν τῷ ἀραβίῳ ὄρεϊ, ἐκ τουτέων ἕλκειν λίθους
                  μέχρι τοῦ νείλου· διαπεραιωθέντας δὲ τὸν ποταμὸν πλοίοισι τοὺς λίθους ἑτέροισι
                  ἔταξε ἐκδέκεσθαι καὶ πρὸς τὸ λιβυκὸν καλεόμενον ὄρος, πρὸς τοῦτο ἕλκειν. ἐργάζοντο
                  δὲ κατὰ δέκα μυριάδας ἀνθρώπων αἰεὶ τὴν τρίμηνον ἑκάστην. χρόνον δὲ ἐγγενέσθαι
                  τριβομένῳ τῷ λεῷ δέκα ἔτεα μὲν τῆς ὁδοῦ κατ᾽ ἣν εἷλκον τοὺς λίθους, τὴν ἔδειμαν
                  ἔργον ἐὸν οὐ πολλῷ τεῳ ἔλασσον τῆς πυραμίδος, ὡς ἐμοὶ δοκέειν τῆς γὰρ μῆκος μέν
                  εἰσι πέντε στάδιοι, εὖρος δὲ δέκα ὀργυιαί, ὕψος δέ, τῇ ὑψηλοτάτη ἐστὶ αὐτὴ ἑωυτῆς,
                  ὀκτὼ ὀργυιαί , λίθου τε ξεστοῦ καὶ ζῴων ἐγγεγλυμμένων. ταύτης τε δὴ τὰ δέκα ἔτεα
                  γενέσθαι καὶ τῶν ἐπὶ τοῦ λόφου ἐπ᾽ οὗ ἑστᾶσι αἱ πυραμίδες τῶν ὑπὸ γῆν οἰκημάτων,
                  τὰς ἐποιέετο θήκας ἑωυτῷ ἐν νήσῳ, διώρυχα ἐκ τοῦ νείλου ἐσαγαγών. τῇ δὲ πυραμίδι
                  αὐτῇ χρόνον γενέσθαι εἴκοσι ἔτεα ποιευμένῃ, τῆς ἐστι πανταχῇ μέτωπον ἕκαστον ὀκτὼ
                  πλέθρα ἐούσης τετραγώνου καὶ ὕψος ἴσον, λίθου δὲ ξεστοῦ τε καὶ ἁρμοσμένου τὰ
                  μάλιστα· οὐδεὶς τῶν λίθων τριήκοντα ποδῶν ἐλάσσων.</p>
            </div>
            <div
               n="125"
               type="chapter">
               <p>ἐποιήθη δὲ ὧδε αὕτη ἡ πυραμίς· ἀναβαθμῶν τρόπον, τὰς μετεξέτεροι κρόσσας, οἱ δὲ
                  βωμίδας ὀνομάζουσι· τοιαύτην τὸ πρῶτον ἐπείτε ἐποίησαν αὐτήν, ἤειρον τοὺς
                  ἐπιλοίπους λίθους μηχανῇσι ξύλων βραχέων πεποιημένῃσι, χαμᾶθεν μὲν ἐπὶ τὸν πρῶτον
                  στοῖχον τῶν ἀναβαθμῶν ἀείροντες· ὅκως δὲ ἀνίοι ὁ λίθος ἐπ᾽ αὐτόν, ἐς ἑτέρην
                  μηχανὴν ἐτίθετο ἑστεῶσαν ἐπὶ τοῦ πρώτου στοίχου, ἀπὸ τούτου δὲ ἐπὶ τὸν δεύτερον
                  εἵλκετο στοῖχον ἐπ᾽ ἄλλης μηχανῆς. ὅσοι γὰρ δὴ στοῖχοι ἦσαν τῶν ἀναβαθμῶν,
                  τοσαῦται καὶ μηχαναὶ ἦσαν, εἴτε καὶ τὴν αὐτὴν μηχανὴν ἐοῦσαν μίαν τε καὶ
                  εὐβάστακτον μετεφόρεον ἐπὶ στοῖχον ἕκαστον, ὅκως τὸν λίθον ἐξέλοιεν· λελέχθω γὰρ
                  ἡμῖν ἐπ᾽ ἀμφότερα, κατά περ λέγεται. ἐξεποιήθη δ᾽ ὦν τὰ ἀνώτατα αὐτῆς πρῶτα, μετὰ
                  δὲ τὰ ἐχόμενα τούτων ἐξεποίευν, τελευταῖα δὲ αὐτῆς τὰ ἐπίγαια καὶ τὰ κατωτάτω
                  ἐξεποίησαν. σεσήμανται δὲ διὰ γραμμάτων αἰγυπτίων ἐν τῇ πυραμίδι ὅσα ἔς τε
                  συρμαίην καὶ κρόμμυα καὶ σκόροδα ἀναισιμώθη τοῖσι ἐργαζομένοισι· καὶ ὡς ἐμὲ εὖ
                  μεμνῆσθαι τὰ ὁ ἑρμηνεύς μοι ἐπιλεγόμενος τὰ γράμματα ἔφη, ἑξακόσια καὶ χίλια
                  τάλαντα ἀργυρίου τετελέσθαι. εἰ δ᾽ ἔστι οὕτως ἔχοντα ταῦτα, κόσα οἰκὸς ἄλλα
                  δεδαπανῆσθαί ἐστι ἔς τε σίδηρον τῷ ἐργάζοντο καὶ σιτία καὶ ἐσθῆτα τοῖσι
                  ἐργαζομένοισι, ὁκότε χρόνον μὲν οἰκοδόμεον τὰ ἔργα τὸν εἰρημένον, ἄλλον δέ, ὡς ἐγὼ
                  δοκέω, ἐν τῷ τοὺς λίθους ἔταμνον καὶ ἦγον καὶ τὸ ὑπὸ γῆν ὄρυγμα ἐργάζοντο, οὐκ
                  ὀλίγον χρόνον;</p>
            </div>
            <div
               n="126"
               type="chapter">
               <p>ἐς τοῦτο δὲ ἐλθεῖν χέοπα κακότητος ὥστε χρημάτων δεόμενον τὴν θυγατέρα τὴν ἑωυτοῦ
                  κατίσαντα ἐπ᾽ οἰκήματος προστάξαι πρήσσεσθαι ἀργύριον ὁκόσον δή τι· οὐ γὰρ δὴ
                  τοῦτό γε ἔλεγον. τὴν δὲ τά τε ὑπὸ τοῦ πατρὸς ταχθέντα πρήσσεσθαι, ἰδίῃ δὲ καὶ
                  αὐτὴν διανοηθῆναι μνημήιον καταλιπέσθαι, καὶ τοῦ ἐσιόντος πρὸς αὐτὴν ἑκάστου
                  δέεσθαι ὅκως ἂν αὐτῇ ἕνα λίθον ἐν τοῖσι ἔργοισι δωρέοιτο· ἐκ τούτων δὲ τῶν λίθων
                  ἔφασαν τὴν πυραμίδα οἰκοδομηθῆναι τὴν ἐν μέσῳ τῶν τριῶν ἑστηκυῖαν, ἔμπροσθε τῆς
                  μεγάλης πυραμίδος, τῆς ἐστι τὸ κῶλον ἕκαστον ὅλου καὶ ἡμίσεος πλέθρου.</p>
            </div>
            <div
               n="127"
               type="chapter">
               <p>βασιλεῦσαι δὲ τὸν χέοπα τοῦτον αἰγύπτιοι ἔλεγον πεντήκοντα ἔτεα, τελευτήσαντος δὲ
                  τούτου ἐκδέξασθαι τὴν βασιληίην τὸν ἀδελφεὸν αὐτοῦ χεφρῆνα. καὶ τοῦτον δὲ τῷ αὐτῷ
                  τρόπῳ διαχρᾶσθαι τῷ ἑτέρῳ τά τε ἄλλα καὶ πυραμίδα ποιῆσαι, ἐς μὲν τὰ ἐκείνου μέτρα
                  οὐκ ἀνήκουσαν ταῦτα γὰρ ὦν καὶ ἡμεῖς ἐμετρήσαμεν ...· οὔτε γὰρ ὕπεστι οἰκήματα ὑπὸ
                  γῆν, οὔτε ἐκ τοῦ νείλου διῶρυξ ἥκει ἐς αὐτὴν ὥσπερ ἐς τὴν ἑτέρην ῥέουσα δι᾽
                  οἰκοδομημένου δὲ αὐλῶνος ἔσω νῆσον περιρρέει, ἐν τῇ αὐτὸν λέγουσι κεῖσθαι χέοπα.
                  ὑποδείμας δὲ τὸν πρῶτον δόμον λίθου αἰθιοπικοῦ ποικίλου, τεσσεράκοντα πόδας ὑποβὰς
                  τῆς ἑτέρης τὸ μέγαθος ἐχομένην τῆς μεγάλης οἰκοδόμησε· ἑστᾶσι δὲ ἐπὶ λόφου τοῦ
                  αὐτοῦ ἀμφότεραι, μάλιστα ἐς ἑκατὸν πόδας ὑψηλοῦ. βασιλεῦσαι δὲ ἔλεγον χεφρῆνα ἓξ
                  καὶ πεντήκοντα ἔτεα.</p>
            </div>
            <div
               n="128"
               type="chapter">
               <p><seg
                     n="1">ταῦτα ἕξ τε καὶ ἑκατὸν λογίζονται ἔτεα ἐν τοῖσι αἰγυπτίοισί τε πᾶσαν
                     εἶναι κακότητα καὶ τὰ ἱρὰ χρόνου τοσούτου κατακληισθέντα οὐκ ἀνοιχθῆναι.
                     τούτους ὑπὸ μίσεος οὐ κάρτα θέλουσι αἰγύπτιοι ὀνομάζειν, ἀλλὰ καὶ τὰς πυραμίδας
                     καλέουσι ποιμένος<persName>φιλίτιος</persName>, ὃς τοῦτον τὸν χρόνον ἔνεμε
                     κτήνεα κατὰ ταῦτα τὰ χωρία.</seg></p>
            </div>
            <div
               n="129"
               type="chapter">
               <p>μετὰ δὲ τοῦτον βασιλεῦσαι αἰγύπτου μυκερῖνον ἔλεγον χέοπος παῖδα. τῷ τὰ μὲν τοῦ
                  πατρὸς ἔργα ἀπαδεῖν, τὸν δὲ τά τε ἱρὰ ἀνοῖξαι καὶ τὸν λεὼν τετρυμένον ἐς τὸ
                  ἔσχατον κακοῦ ἀνεῖναι πρὸς ἔργα τε καὶ θυσίας· δίκας δέ σφι πάντων βασιλέων
                  δικαιοτάτας κρίνειν. κατὰ τοῦτο μέν νυν τὸ ἔργον ἁπάντων ὅσοι ἤδη βασιλέες
                  ἐγένοντο αἰγυπτίων αἰνέουσι μάλιστα τοῦτον· τά τε ἄλλα γάρ μιν κρίνειν εὖ καὶ δὴ
                  καὶ τῷ ἐπιμεμφομένῳ ἐκ τῆς δίκης παρ᾽ ἑωυτοῦ διδόντα ἄλλα ἀποπιμπλάναι αὐτοῦ τὸν
                  θυμόν. ἐόντι δὲ ἠπίῳ τῷ μυκερίνῳ κατὰ τοὺς πολιήτας καὶ ταῦτα ἐπιτηδεύοντι πρῶτον
                  κακῶν ἄρξαι τὴν θυγατέρα ἀποθανοῦσαν αὐτοῦ, τὸ μοῦνόν οἱ εἶναι ἐν τοῖσι οἰκίοισι
                  τέκνον. τὸν δὲ ὑπεραλγήσαντά τε τῷ περιεπεπτώκεε πρήγματι καὶ βουλόμενον
                  περισσότερόν τι τῶν ἄλλων θάψαι τὴν θυγατέρα ποιήσασθαι βοῦν ξυλίνην κοίλην καὶ
                  ἔπειτα καταχρυσώσαντά μιν ταύτην ἔσω ἐν αὐτῇ θάψαι ταύτην δὴ τὴν ἀποθανοῦσαν
                  θυγατέρα.</p>
            </div>
            <div
               n="130"
               type="chapter">
               <p>αὕτη ὦν ἡ βοῦς γῇ οὐκ ἐκρύφθη, ἀλλ᾽ ἔτι καὶ ἐς ἐμὲ ἦν φανερή, ἐν σάϊ μὲν πόλι
                  ἐοῦσα, κειμένη δὲ ἐν τοῖσι βασιληίοισι ἐν οἰκήματι ἠσκημένῳ· θυμιήματα δὲ παρ᾽
                  αὐτῇ παντοῖα καταγίζουσι ἀνὰ πᾶσαν ἡμέρην, νύκτα δὲ ἑκάστην πάννυχος λύχνος
                  παρακαίεται. ἀγχοῦ δὲ τῆς βοὸς ταύτης ἐν ἄλλῳ οἰκήματι εἰκόνες τῶν παλλακέων τῶν
                  μυκερίνου ἑστᾶσι, ὡς ἔλεγον οἱ ἐν σάϊ πόλι ἱρέες· ἑστᾶσι μὲν γὰρ ξύλινοι κολοσσοί,
                  ἐοῦσαι ἀριθμὸν ὡς εἴκοσι μάλιστά κῃ, γυμναὶ ἐργασμέναι· αἵτινες μέντοι εἰσί, οὐκ
                  ἔχω εἰπεῖν πλὴν ἢ τὰ λεγόμενα.</p>
            </div>
            <div
               n="131"
               type="chapter">
               <p>οἱ δέ τινες λέγουσι περὶ τῆς βοὸς ταύτης καὶ τῶν κολοσσῶν τόνδε τὸν λόγον, ὡς
                  μυκερῖνος ἠράσθη τῆς ἑωυτοῦ θυγατρὸς καὶ ἔπειτα ἐμίγη οἱ ἀεκούσῃ· μετὰ δὲ λέγουσι
                  ὡς ἡ παῖς ἀπήγξατο ὑπὸ ἄχεος, ὁ δέ μιν ἔθαψε ἐν τῇ βοῒ ταύτῃ, ἡ δὲ μήτηρ αὐτῆς τῶν
                  ἀμφιπόλων τῶν προδουσέων τὴν θυγατέρα τῷ πατρὶ ἀπέταμε τὰς χεῖρας, καὶ νῦν τὰς
                  εἰκόνας αὐτέων εἶναι πεπονθυίας τά περ αἱ ζωαὶ ἔπαθον. ταῦτα δὲ λέγουσι
                  φλυηρέοντες, ὡς ἐγὼ δοκέω, τά τε ἄλλα καὶ δὴ καὶ τὰ περὶ τὰς χεῖρας τῶν κολοσσῶν·
                  ταύτας γὰρ ὦν καὶ ἡμεῖς ὡρῶμεν ὅτι ὑπὸ χρόνου τὰς χεῖρας ἀποβεβλήκασι, αἳ ἐν ποσὶ
                  αὐτέων ἐφαίνοντο ἐοῦσαι ἔτι καὶ ἐς ἐμέ.</p>
            </div>
            <div
               n="132"
               type="chapter">
               <p>ἡ δὲ βοῦς τὰ μὲν ἄλλα κατακέκρυπται φοινικέῳ εἵματι, τὸν αὐχένα δὲ καὶ τὴν κεφαλὴν
                  φαίνει κεχρυσωμένα παχέϊ κάρτα χρυσῷ· μεταξὺ δὲ τῶν κερέων ὁ τοῦ ἡλίου κύκλος
                  μεμιμημένος ἔπεστι χρύσεος. ἔστι δὲ ἡ βοῦς οὐκ ὀρθὴ ἀλλ᾽ ἐν γούνασι κειμένη,
                  μέγαθος δὲ ὅση περ μεγάλη βοῦς ζωή. ἐκφέρεται δὲ ἐκ τοῦ οἰκήματος ἀνὰ πάντα ἔτεα,
                  ἐπεὰν τύπτωνται οἱ αἰγύπτιοι τὸν οὐκ ὀνομαζόμενον θεὸν ὑπ᾽ ἐμέο ἐπὶ τοιούτῳ
                  πρήγματι· τότε ὦν καὶ τὴν βοῦν ἐκφέρουσι ἐς τὸ φῶς· φασὶ γὰρ δὴ αὐτὴν δεηθῆναι τοῦ
                  πατρὸς μυκερίνου ἀποθνῄσκουσαν ἐν τῷ ἐνιαυτῷ ἅπαξ μιν τὸν ἥλιον κατιδεῖν.</p>
            </div>
            <div
               n="133"
               type="chapter">
               <p>μετὰ δὲ τῆς θυγατρὸς τὸ πάθος δεύτερα τούτῳ τῷ βασιλέϊ τάδε γενέσθαι· ἐλθεῖν οἱ
                  μαντήιον ἐκ βουτοῦς πόλιος ὡς μέλλοι ἓξ ἔτεα μοῦνον βιοὺς τῷ ἑβδόμῳ τελευτήσειν.
                  τὸν δὲ δεινὸν ποιησάμενον πέμψαι ἐς τὸ μαντήιον τῷ θεῷ ὀνείδισμα ἀντιμεμφόμενον
                  ὅτι ὁ μὲν αὐτοῦ πατὴρ καὶ ὁ πάτρως, ἀποκληίσαντες τὰ ἱρὰ καὶ θεῶν οὐ μεμνημένοι
                  ἀλλὰ καὶ τοὺς ἀνθρώπους φθείροντες, ἐβίωσαν χρόνον ἐπὶ πολλόν, αὐτὸς δ᾽ εὐσεβὴς
                  ἐὼν μέλλοι ταχέως οὕτω τελευτήσειν. ἐκ δὲ τοῦ χρηστηρίου αὐτῷ δεύτερα ἐλθεῖν
                  λέγοντα τούτων εἵνεκα καὶ συνταχύνειν αὐτὸν τὸν βίον· οὐ γὰρ ποιῆσαί μιν τὸ χρεὸν
                  ἦν ποιέειν· δεῖν γὰρ αἴγυπτον κακοῦσθαι ἐπ᾽ ἔτεα πεντήκοντά τε καὶ ἑκατόν, καὶ
                  τοὺς μὲν δύο τοὺς πρὸ ἐκείνου γενομένους βασιλέας μαθεῖν τοῦτο, κεῖνον δὲ οὔ.
                  ταῦτα ἀκούσαντα τὸν μυκερῖνον, ὡς κατακεκριμένων ἤδη οἱ τούτων, λύχνα ποιησάμενον
                  πολλά, ὅκως γίνοιτο νύξ, ἀνάψαντα αὐτὰ πίνειν τε καὶ εὐπαθέειν, οὔτε ἡμέρης οὔτε
                  νυκτὸς ἀνιέντα, ἔς τε τὰ ἕλεα καὶ τὰ ἄλσεα πλανώμενον καὶ ἵνα πυνθάνοιτο εἶναι
                  ἐνηβητήρια ἐπιτηδεότατα. ταῦτα δὲ ἐμηχανᾶτο θέλων τὸ μαντήιον ψευδόμενον ἀποδέξαι,
                  ἵνα οἱ δυώδεκα ἔτεα ἀντὶ ἓξ ἐτέων γένηται, αἱ νύκτες ἡμέραι ποιεύμεναι.</p>
            </div>
            <div
               n="134"
               type="chapter">
               <p>πυραμίδα δὲ καὶ οὗτος κατελίπετο πολλὸν ἐλάσσω τοῦ πατρός, εἴκοσι ποδῶν
                  καταδέουσαν κῶλον ἕκαστον τριῶν πλέθρων, ἐούσης τετραγώνου, λίθου δὲ ἐς τὸ ἥμισυ
                  αἰθιοπικοῦ. τὴν δὴ μετεξέτεροί φασι ἑλλήνων<persName>ῥοδώπιος</persName>ἑταίρης
                  γυναικὸς εἶναι, οὐκ ὀρθῶς λέγοντες. οὐδὲ ὦν οὐδὲ εἰδότες μοι φαίνονται λέγειν
                  οὗτοι ἥτις ἦν ἡ<persName>ῥοδῶπις</persName>οὐ γὰρ ἄν οἱ πυραμίδα ἀνέθεσαν
                  ποιήσασθαι τοιαύτην, ἐς τὴν ταλάντων χιλιάδες ἀναρίθμητοι ὡς λόγῳ εἰπεῖν
                  ἀναισίμωνται , πρὸς δὲ ὅτι κατὰ ἄμασιν βασιλεύοντα ἦν
                     ἀκμάζουσα<persName>ῥοδῶπις</persName>, ἀλλ᾽ οὐ κατὰ τοῦτον. ἔτεσι γὰρ κάρτα
                  πολλοῖσι ὕστερον τούτων τῶν βασιλέων τῶν τὰς πυραμίδας ταύτας λιπομένων
                     ἦν<persName>ῥοδῶπις</persName>, γενεὴν μὲν ἀπὸ θρηίκης, δούλη δὲ ἦν ἰάδμονος
                  τοῦ ἡφαιστοπόλιος ἀνδρὸς σαμίου, σύνδουλος δὲ αἰσώπου τοῦ λογοποιοῦ. καὶ γὰρ οὗτος
                  ἰάδμονος ἐγένετο, ὡς διέδεξε τῇδε οὐκ ἥκιστα· ἐπείτε γὰρ πολλάκις κηρυσσόντων
                  δελφῶν ἐκ θεοπροπίου ὃς βούλοιτο ποινὴν τῆς αἰσώπου ψυχῆς ἀνελέσθαι, ἄλλος μὲν
                  οὐδεὶς ἐφάνη, ἰάδμονος δὲ παιδὸς παῖς ἄλλος ἰάδμων ἀνείλετο. οὕτω καὶ αἴσωπος
                  ἰάδμονος ἐγένετο.</p>
            </div>
            <div
               n="135"
               type="chapter">
               <p><seg
                     n="1"><persName>ῥοδῶπις</persName>δὲ ἐς αἴγυπτον
                        ἀπίκετο<persName>ξάνθεω</persName>τοῦ σαμίου κομίσαντός μιν , ἀπικομένη δὲ
                     κατ᾽ ἐργασίην ἐλύθη χρημάτων μεγάλων ὑπὸ ἀνδρὸς μυτιληναίου χαράξου τοῦ
                     σκαμανδρωνύμου παιδός, ἀδελφεοῦ δὲ σαπφοῦς τῆς μουσοποιοῦ.</seg><seg
                     n="2">οὕτω δὴ ἡ<persName>ῥοδῶπις</persName>ἐλευθερώθη καὶ κατέμεινέ τε ἐν
                     αἰγύπτῳ καὶ κάρτα ἐπαφρόδιτος γενομένη μεγάλα ἐκτήσατο χρήματα ὡς ἅλις
                        εἶναι<persName>ῥοδώπι</persName>, ἀτὰρ οὐκ ὥς γε ἐς πυραμίδα τοιαύτην
                     ἐξικέσθαι.</seg><seg
                     n="3">τῆς γὰρ τὴν δεκάτην τῶν χρημάτων ἰδέσθαι ἔστι ἔτι καὶ ἐς τόδε παντὶ τῷ
                     βουλομένῳ, οὐδὲν δεῖ μεγάλα οἱ χρήματα ἀναθεῖναι. ἐπεθύμησε
                        γὰρ<persName>ῥοδῶπις</persName>μνημήιον ἑωυτῆς ἐν τῇ ἑλλάδι καταλιπέσθαι,
                     ποίημα ποιησαμένη τοῦτο τὸ μὴ τυγχάνοι ἄλλῳ ἐξευρημένον καὶ ἀνακείμενον ἐν ἱρῷ,
                     τοῦτο δ᾽ ἀναθεῖναι ἐς δελφοὺς μνημόσυνον ἑωυτῆς.</seg><seg
                     n="4">τῆς ὦν δεκάτης τῶν χρημάτων ποιησαμένη ὀβελοὺς βουπόρους πολλοὺς
                     σιδηρέους, ὅσον ἐνεχώρεε ἡ δεκάτη οἱ, ἀπέπεμπε ἐς δελφούς· οἳ καὶ νῦν ἔτι
                     συννενέαται ὄπισθε μὲν τοῦ βωμοῦ τὸν χῖοι ἀνέθεσαν, ἀντίον δὲ αὐτοῦ τοῦ
                     νηοῦ.</seg><seg
                     n="5">φιλέουσι δέ κως ἐν τῇ ναυκράτι ἐπαφρόδιτοι γίνεσθαι αἱ ἑταῖραι. τοῦτο μὲν
                     γὰρ αὕτη, τῆς πέρι λέγεται ὅδε ὁ λόγος, οὕτω δή τι κλεινὴ ἐγένετο ὡς καὶ οἱ
                     πάντες ἕλληνες<persName>ῥοδώπιος</persName>τὸ οὔνομα ἐξέμαθον, τοῦτο δὲ ὕστερον
                     ταύτης ἑτέρη τῇ οὔνομα ἦν ἀρχιδίκη ἀοίδιμος ἀνὰ τὴν ἑλλάδα ἐγένετο, ἧσσον δὲ
                     τῆς προτέρης περιλεσχήνευτος.</seg><seg
                     n="6">χάραξος δὲ ὡς λυσάμενος<persName>ῥοδῶπιν</persName>ἀπενόστησε ἐς
                     μυτιλήνην, ἐν μέλεϊ σαπφὼ πολλὰ κατεκερτόμησέ
                     μιν.<persName>ῥοδώπιος</persName>μέν νυν πέρι πέπαυμαι.</seg></p>
            </div>
            <div
               n="136"
               type="chapter">
               <p>μετὰ δὲ μυκερῖνον γενέσθαι αἰγύπτου βασιλέα ἔλεγον οἱ ἱρέες ἄσυχιν, τὸν τὰ πρὸς
                  ἥλιον ἀνίσχοντα ποιῆσαι τῷ ἡφαίστῳ προπύλαια, ἐόντα πολλῷ τε κάλλιστα καὶ πολλῷ
                  μέγιστα. ἔχει μὲν γὰρ καὶ τὰ πάντα προπύλαια τύπους τε ἐγγεγλυμμένους καὶ ἄλλην
                  ὄψιν οἰκοδομημάτων μυρίην, ἐκεῖνα δὲ καὶ μακρῷ μάλιστα. ἐπὶ τούτου βασιλεύοντος
                  ἔλεγον ἀμιξίης ἐούσης πολλῆς χρημάτων γενέσθαι νόμον αἰγυπτίοισι, ἀποδεικνύντα
                  ἐνέχυρον τοῦ πατρὸς τὸν νέκυν οὕτω λαμβάνειν τὸ χρέος· προστεθῆναι δὲ ἔτι τούτῳ τῷ
                  νόμῳ τόνδε, τὸν διδόντα τὸ χρέος καὶ ἁπάσης κρατέειν τῆς τοῦ λαμβάνοντος θήκης· τῷ
                  δὲ ὑποτιθέντι τοῦτο τὸ ἐνέχυρον τήνδε ἐπεῖναι ζημίην μὴ βουλομένῳ ἀποδοῦναι τὸ
                  χρέος, μήτε αὐτῷ ἐκείνῳ τελευτήσαντι εἶναι ταφῆς κυρῆσαι μήτ᾽ ἐν ἐκείνῳ τῷ πατρωίῳ
                  τάφῳ μήτ᾽ ἐν ἄλλῳ μηδενί, μήτε ἄλλον μηδένα τῶν ἑωυτοῦ ἀπογενόμενον θάψαι.
                  ὑπερβαλέσθαι δὲ βουλόμενον τοῦτον τὸν βασιλέα τοὺς πρότερον ἑωυτοῦ βασιλέας
                  γενομένους αἰγύπτου μνημόσυνον πυραμίδα λιπέσθαι ἐκ πλίνθων ποιήσαντα, ἐν τῇ
                  γράμματα ἐν λίθῳ ἐγκεκολαμμένα τάδε λέγοντά ἐστι·<q
                     n="102"
                     type="inscription">μή με κατονοσθῇς πρὸς τὰς λιθίνας πυραμίδας· προέχω γὰρ
                     αὐτέων τοσοῦτο ὅσον ὁ ζεὺς τῶν ἄλλων θεῶν. κοντῷ γὰρ ὑποτύπτοντες ἐς λίμνην, ὅ
                     τι πρόσσχοιτο τοῦ πηλοῦ τῷ κοντῷ, τοῦτο συλλέγοντες πλίνθους εἴρυσαν καί με
                     τρόπῳ τοιούτῳ ἐξεποίησαν.</q>τοῦτον μὲν τοσαῦτα ἀποδέξασθαι.</p>
            </div>
            <div
               n="137"
               type="chapter">
               <p>μετὰ δὲ τοῦτον βασιλεῦσαι ἄνδρα τυφλὸν ἐξ ἀνύσιος πόλιος, τῷ οὔνομα ἄνυσιν εἶναι.
                  ἐπὶ τούτου βασιλεύοντος ἐλάσαι ἐπ᾽ αἴγυπτον χειρὶ πολλῇ αἰθίοπάς τε καὶ σαβακῶν
                  τὸν αἰθιόπων βασιλέα. τὸν μὲν δὴ τυφλὸν τοῦτον οἴχεσθαι φεύγοντα ἐς τὰ ἕλεα, τὸν
                  δὲ αἰθίοπα βασιλεύειν αἰγύπτου ἐπ᾽ ἔτεα πεντήκοντα, ἐν τοῖσι αὐτὸν τάδε
                  ἀποδέξασθαι. ὅκως τῶν τις αἰγυπτίων ἁμάρτοι τι, κτείνειν μὲν αὐτῶν οὐδένα ἐθέλειν,
                  τὸν δὲ κατὰ μέγαθος τοῦ ἀδικήματος ἑκάστῳ δικάζειν, ἐπιτάσσοντα χώματα χοῦν πρὸς
                  τῇ ἑωυτῶν πόλι, ὅθεν ἕκαστος ἦν τῶν ἀδικεόντων. καὶ οὕτω ἔτι αἱ πόλιες ἐγένοντο
                  ὑψηλότεραι· τὸ μὲν γὰρ πρῶτον ἐχώσθησαν ὑπὸ τῶν τὰς διώρυχας ὀρυξάντων ἐπὶ
                  σεσώστριος βασιλέος, δεύτερα δὲ ἐπὶ τοῦ αἰθίοπος, καὶ κάρτα ὑψηλαὶ ἐγένοντο.
                  ὑψηλέων δὲ καὶ ἑτερέων γενομένων ἐν τῇ αἰγύπτῳ πολίων, ὡς ἐμοὶ δοκέει, μάλιστα ἡ
                  ἐν βουβάστι πόλις ἐξεχώσθη, ἐν τῇ καὶ ἱρόν ἐστι βουβάστιος ἀξιαπηγητότατον· μέζω
                  μὲν γὰρ ἄλλα καὶ πολυδαπανώτερά ἐστι ἱρά, ἡδονὴ δὲ ἰδέσθαι οὐδὲν τούτου μᾶλλον. ἡ
                  δὲ βούβαστις κατὰ ἑλλάδα γλῶσσάν ἐστι ἄρτεμις.</p>
            </div>
            <div
               n="138"
               type="chapter">
               <p>τὸ δ᾽ ἱρὸν αὐτῆς ὧδε ἔχει. πλὴν τῆς ἐσόδου τὸ ἄλλο νῆσός ἐστι· ἐκ γὰρ τοῦ νείλου
                  διώρυχες ἐσέχουσι οὐ συμμίσγουσαι ἀλλήλῃσι, ἀλλ᾽ ἄχρι τῆς ἐσόδου τοῦ ἱροῦ ἑκατέρη
                  ἐσέχει, ἡ μὲν τῇ περιρρέουσα, ἡ δὲ τῇ, εὖρος ἐοῦσα ἑκατέρη ἑκατὸν ποδῶν, δένδρεσι
                  κατάσκιος. τὰ δὲ προπύλαια ὕψος μὲν δέκα ὀργυιέων ἐστί, τύποισι δὲ ἑξαπήχεσι
                  ἐσκευάδαται ἀξίοισι λόγου. ἐὸν δ᾽ ἐν μέσῃ τῇ πόλι τὸ ἱρὸν κατορᾶται πάντοθεν
                  περιιόντι· ἅτε γὰρ τῆς πόλιος μὲν ἐκκεχωσμένης ὑψοῦ, τοῦ δ᾽ ἱροῦ οὐ κεκινημένου ὡς
                  ἀρχῆθεν ἐποιήθη, ἔσοπτόν ἐστι. περιθέει δὲ αὐτὸ αἱμασιὴ ἐγγεγλυμμένη τύποισι· ἔστι
                  δὲ ἔσωθεν ἄλσος δενδρέων μεγίστων πεφυτευμένον περὶ νηὸν μέγαν, ἐν τῷ δὴ τὤγαλμα
                  ἔνι· εὖρος δὲ καὶ μῆκος τοῦ ἱροῦ πάντῃ σταδίου ἐστί. κατὰ μὲν δὴ τὴν ἔσοδον
                  ἐστρωμένη ἐστὶ ὁδὸς λίθου ἐπὶ σταδίους τρεῖς μάλιστά κῃ, διὰ τῆς ἀγορῆς φέρουσα ἐς
                  τὸ πρὸς ἠῶ, εὖρος δὲ ὡς τεσσέρων πλέθρων· τῇ δὲ καὶ τῇ τῆς ὁδοῦ δένδρεα
                  οὐρανομήκεα πέφυκε· φέρει δ᾽ ἐς ἑρμέω ἱρόν. τὸ μὲν δὴ ἱρὸν τοῦτο οὕτως ἔχει.</p>
            </div>
            <div
               n="139"
               type="chapter">
               <p>τέλος δὲ τῆς ἀπαλλαγῆς τοῦ αἰθίοπος ὧδε ἔλεγον γενέσθαι· ὄψιν ἐν τῷ ὕπνῳ τοιήνδε
                  ἰδόντα αὐτὸν οἴχεσθαι φεύγοντα. ἐδόκεέ οἱ ἄνδρα ἐπιστάντα συμβουλεύειν τοὺς ἱρέας
                  τοὺς ἐν αἰγύπτῳ συλλέξαντα πάντας μέσους διαταμεῖν. ἰδόντα δὲ τὴν ὄψιν ταύτην
                  λέγειν αὐτὸν ὡς πρόφασίν οἱ δοκέοι ταύτην τοὺς θεοὺς προδεικνύναι, ἵνα ἀσεβήσας
                  περὶ τὰ ἱρὰ κακόν τι πρὸς θεῶν ἢ πρὸς ἀνθρώπων λάβοι· οὐκ ὦν ποιήσειν ταῦτα, ἀλλὰ
                  γάρ οἱ ἐξεληλυθέναι τὸν χρόνον ὁκόσον κεχρῆσθαι ἄρξαντα αἰγύπτου ἐκχωρήσειν. ἐν
                  γὰρ τῇ αἰθιοπίῃ ἐόντι αὐτῷ τὰ μαντήια τοῖσι χρέωνται αἰθίοπες ἀνεῖλε ὡς δέοι αὐτὸν
                  αἰγύπτου βασιλεῦσαι ἔτεα πεντήκοντα. ὡς ὦν ὁ χρόνος οὗτος ἐξήιε καὶ αὐτὸν ἡ ὄψις
                  τοῦ ἐνυπνίου ἐπετάρασσε, ἑκὼν ἀπαλλάσσετο ἐκ τῆς αἰγύπτου ὁ σαβακῶς.</p>
            </div>
            <div
               n="140"
               type="chapter">
               <p>ὡς δ᾽ ἄρα οἴχεσθαι τὸν αἰθίοπα ἐξ αἰγύπτου, αὖτις τὸν τυφλὸν ἄρχειν ἐκ τῶν ἑλέων
                  ἀπικόμενον, ἔνθα πεντήκοντα ἔτεα νῆσον χώσας σποδῷ τε καὶ γῇ οἴκεε· ὅκως γάρ οἱ
                  φοιτᾶν σῖτον ἄγοντας αἰγυπτίων ὡς ἑκάστοισι προστετάχθαι σιγῇ τοῦ αἰθίοπος, ἐς τὴν
                  δωρεὴν κελεύειν σφέας καὶ σποδὸν κομίζειν. ταύτην τὴν νῆσον οὐδεὶς πρότερον
                  ἐδυνάσθη ἀμυρταίου ἐξευρεῖν, ἀλλὰ ἔτεα ἐπὶ πλέω ἢ ἑπτακόσια οὐκ οἷοί τε ἦσαν αὐτὴν
                  ἀνευρεῖν οἱ πρότεροι γενόμενοι βασιλέες ἀμυρταίου· οὔνομα δὲ ταύτῃ τῇ νήσῳ ἐλβώ,
                  μέγαθος δ᾽ ἐστὶ πάντῃ δέκα σταδίων.</p>
            </div>
            <div
               n="141"
               type="chapter">
               <p>μετὰ δὲ τοῦτον βασιλεῦσαι τὸν ἱρέα τοῦ ἡφαίστου, τῷ οὔνομα εἶναι σεθῶν. τὸν ἐν
                  ἀλογίῃσι ἔχειν παραχρησάμενον τοὺς μαχίμους αἰγυπτίων ὡς οὐδὲν δεησόμενον αὐτῶν,
                  ἄλλα τε δὴ ἄτιμα ποιεῦντα ἐς αὐτοὺς καί σφεας ἀπελέσθαι τὰς ἀρούρας, τοῖσι ἐπὶ τῶν
                  προτέρων βασιλέων δεδόσθαι ἐξαιρέτους ἑκάστῳ δυώδεκα ἀρούρας. μετὰ δὲ ἐπ᾽ αἴγυπτον
                  ἐλαύνειν στρατὸν μέγαν σαναχάριβον βασιλέα ἀραβίων τε καὶ ἀσσυρίων· οὐκ ὦν δὴ
                  ἐθέλειν τοὺς μαχίμους τῶν αἰγυπτίων βοηθέειν. τὸν δὲ ἱρέα ἐς ἀπορίην ἀπειλημένον
                  ἐσελθόντα ἐς τὸ μέγαρον πρὸς τὤγαλμα ἀποδύρεσθαι οἷα κινδυνεύει παθεῖν.
                  ὀλοφυρόμενον δ᾽ ἄρα μιν ἐπελθεῖν ὕπνον καί οἱ δόξαι ἐν τῇ ὄψι ἐπιστάντα τὸν θεὸν
                  θαρσύνειν ὡς οὐδὲν πείσεται ἄχαρι ἀντιάζων τὸν ἀραβίων στρατόν· αὐτὸς γάρ οἱ
                  πέμψειν τιμωρούς. τούτοισι δή μιν πίσυνον τοῖσι ἐνυπνίοισι παραλαβόντα αἰγυπτίων
                  τοὺς βουλομένους οἱ ἕπεσθαι στρατοπεδεύσασθαι ἐν πηλουσίῳ ταύτῃ γάρ εἰσι αἱ
                  ἐσβολαί · ἕπεσθαι δέ οἱ τῶν μαχίμων μὲν οὐδένα ἀνδρῶν, καπήλους δὲ καὶ χειρώνακτας
                  καὶ ἀγοραίους ἀνθρώπους. ἐνθαῦτα ἀπικομένους τοὺς ἐναντίους ..... αὐτοῖσι
                  ἐπιχυθέντας νυκτὸς μῦς ἀρουραίους κατὰ μὲν φαγεῖν τοὺς φαρετρεῶνας αὐτῶν, κατὰ δὲ
                  τὰ τόξα, πρὸς δὲ τῶν ἀσπίδων τὰ ὄχανα· ὥστε τῇ ὑστεραίῃ φευγόντων σφέων γυμνῶν
                  ἀνόπλων πεσεῖν πολλούς. καὶ νῦν οὗτος ὁ βασιλεὺς ἕστηκε ἐν τῷ ἱρῷ τοῦ ἡφαίστου
                  λίθινος, ἔχων ἐπὶ τῆς χειρὸς μῦν, λέγων διὰ γραμμάτων τάδε·<q
                     n="103"
                     type="inscription">ἐς ἐμέ τις ὁρέων εὐσεβὴς ἔστω.</q></p>
            </div>
            <div
               n="142"
               type="chapter">
               <p>ἐς μὲν τοσόνδε τοῦ λόγου αἰγύπτιοί τε καὶ οἱ ἱρέες ἔλεγον, ἀποδεικνύντες ἀπὸ τοῦ
                  πρώτου βασιλέος ἐς τοῦ ἡφαίστου τὸν ἱρέα τοῦτον τὸν τελευταῖον βασιλεύσαντα μίαν
                  τε καὶ τεσσεράκοντα καὶ τριηκοσίας ἀνθρώπων γενεὰς γενομένας καὶ ἐν ταύτῃσι
                  ἀρχιερέας καὶ βασιλέας ἑκατέρους τοσούτους γενομένους. καίτοι τριηκόσιαι μὲν
                  ἀνδρῶν γενεαὶ δυνέαται μύρια ἔτεα· γενεαὶ γὰρ τρεῖς ἀνδρῶν ἑκατὸν ἔτεά ἐστι· μιῆς
                  δὲ καὶ τεσσεράκοντα ἔτι τῶν ἐπιλοίπων γενέων, αἳ ἐπῆσαν τῇσι τριηκοσίῃσι, ἐστὶ
                  τεσσεράκοντα καὶ τριηκόσια καὶ χίλια ἔτεα. οὕτως ἐν μυρίοισί τε ἔτεσι καὶ χιλίοισι
                  καὶ πρὸς τριηκοσίοισί τε καὶ τεσσεράκοντα ἔλεγον θεὸν ἀνθρωποειδέα οὐδένα
                  γενέσθαι. οὐ μὲν οὐδὲ πρότερον οὐδὲ ὕστερον ἐν τοῖσι ὑπολοίποισι αἰγύπτου
                  βασιλεῦσι γενομένοισι ἔλεγον οὐδὲν τοιοῦτο. ἐν τοίνυν τούτῳ τῷ χρόνῳ τετράκις
                  ἔλεγον ἐξ ἠθέων τὸν ἥλιον ἀναστῆναι· ἔνθα τε νῦν καταδύεται, ἐνθεῦτεν δὶς
                  ἐπανατεῖλαι, καὶ ἔνθεν νῦν ἀνατέλλει, ἐνθαῦτα δὶς καταδῦναι· καὶ οὐδὲν τῶν κατ᾽
                  αἴγυπτον ὑπὸ ταῦτα ἑτεροιωθῆναι, οὔτε τὰ ἐκ τῆς γῆς οὔτε τὰ ἐκ τοῦ ποταμοῦ σφι
                  γινόμενα, οὔτε τὰ ἀμφὶ νούσους οὔτε τὰ κατὰ τοὺς θανάτους.</p>
            </div>
            <div
               n="143"
               type="chapter">
               <p><seg
                     n="1">πρότερον δὲ ἑκαταίῳ τῷ λογοποιῷ ἐν θήβῃσι γενεηλογήσαντί τε ἑωυτὸν καὶ
                     ἀναδήσαντι τὴν πατριὴν ἐς ἑκκαιδέκατον θεὸν ἐποίησαν οἱ ἱρέες τοῦ διὸς οἷόν τι
                     καὶ ἐμοὶ οὐ γενεηλογήσαντι ἐμεωυτόν.</seg><seg
                     n="2">ἐσαγαγόντες ἐς τὸ μέγαρον ἔσω ἐὸν μέγα ἐξηρίθμεον δεικνύντες κολοσσοὺς
                     ξυλίνους τοσούτους ὅσους περ εἶπον· ἀρχιερεὺς γὰρ ἕκαστος αὐτόθι ἱστᾷ ἐπὶ τῆς
                     ἑωυτοῦ ζόης εἰκόνα ἑωυτοῦ·</seg><seg
                     n="3">ἀριθμέοντες ὦν καὶ δεικνύντες οἱ ἱρέες ἐμοὶ ἀπεδείκνυσαν παῖδα πατρὸς
                     ἑωυτῶν ἕκαστον ἐόντα, ἐκ τοῦ ἄγχιστα ἀποθανόντος τῆς εἰκόνος διεξιόντες διὰ
                     πασέων, ἐς ὃ ἀπέδεξαν ἁπάσας αὐτάς.</seg><seg
                     n="4">ἑκαταίῳ δὲ γενεηλογήσαντι ἑωυτὸν καὶ ἀναδήσαντι ἐς ἑκκαιδέκατον θεὸν
                     ἀντεγενεηλόγησαν ἐπὶ τῇ ἀριθμήσι, οὐ δεκόμενοι παρ᾽ αὐτοῦ ἀπὸ θεοῦ γενέσθαι
                     ἄνθρωπον. ἀντεγενεηλόγησαν δὲ ὧδε, φάμενοι ἕκαστον τῶν κολοσσῶν<foreign
                        xml:lang="eg">πίρωμιν</foreign>ἐκ<foreign
                        xml:lang="eg">πιρώμιος</foreign>γεγονέναι, ἐς ὃ τοὺς πέντε καὶ τεσσεράκοντα
                     καὶ τριηκοσίους ἀπέδεξαν κολοσσοὺς<foreign
                        xml:lang="eg">πίρωμιν</foreign>ἐκ<foreign
                        xml:lang="eg">πιρώμιος</foreign>γενόμενον, καὶ οὔτε ἐς θεὸν οὔτε ἐς ἥρωα
                     ἀνέδησαν αὐτούς.<term
                        xml:lang="eg">πίρωμις</term>δέ ἐστι κατ᾽ ἑλλάδα γλῶσσαν<gloss>καλὸς
                        κἀγαθός</gloss>.</seg></p>
            </div>
            <div
               n="144"
               type="chapter">
               <p><seg
                     n="1">ἤδη ὦν τῶν αἱ εἰκόνες ἦσαν, τοιούτους ἀπεδείκνυσάν σφεας πάντας ἐόντας,
                     θεῶν δὲ πολλὸν ἀπαλλαγμένους.</seg><seg
                     n="2">τὸ δὲ πρότερον τῶν ἀνδρῶν τούτων θεοὺς εἶναι τοὺς ἐν αἰγύπτῳ ἄρχοντας
                     οἰκέοντας ἅμα τοῖσι ἀνθρώποισι, καὶ τούτων αἰεὶ ἕνα τὸν κρατέοντα εἶναι.
                     ὕστατον δὲ αὐτῆς βασιλεῦσαι ὧρον τὸν ὀσίριος παῖδα, τὸν ἀπόλλωνα ἕλληνες
                     ὀνομάζουσι· τοῦτον καταπαύσαντα τυφῶνα βασιλεῦσαι ὕστατον αἰγύπτου. ὄσιρις δέ
                     ἐστι διόνυσος κατὰ ἑλλάδα γλῶσσαν.</seg></p>
            </div>
            <div
               n="145"
               type="chapter">
               <p>ἐν ἕλλησι μέν νυν νεώτατοι τῶν θεῶν νομίζονται εἶναι ἡρακλέης τε καὶ διόνυσος καὶ
                  πάν, παρ᾽ αἰγυπτίοισι δὲ πὰν μὲν ἀρχαιότατος καὶ τῶν ὀκτὼ τῶν πρώτων λεγομένων
                  θεῶν, ἡρακλέης δὲ τῶν δευτέρων τῶν δυώδεκα λεγομένων εἶναι, διόνυσος δὲ τῶν
                  τρίτων, οἳ ἐκ τῶν δυώδεκα θεῶν ἐγένοντο.<persName>ἡρακλέϊ</persName>μὲν δὴ ὅσα
                  αὐτοὶ αἰγύπτιοί φασι εἶναι ἔτεα ἐς ἄμασιν βασιλέα, δεδήλωταί μοι πρόσθε· πανὶ δὲ
                  ἔτι τούτων πλέονα λέγεται εἶναι, διονύσῳ δ᾽ ἐλάχιστα τούτων, καὶ τούτῳ
                  πεντακισχίλια καὶ μύρια λογίζονται εἶναι ἐς ἄμασιν βασιλέα. καὶ ταῦτα αἰγύπτιοι
                  ἀτρεκέως φασὶ ἐπίστασθαι, αἰεί τε λογιζόμενοι καὶ αἰεὶ ἀπογραφόμενοι τὰ ἔτεα.
                  διονύσῳ μέν νυν τῷ ἐκ σεμέλης τῆς κάδμου λεγομένῳ γενέσθαι κατὰ χίλια ἔτεα μάλιστά
                  ἐστι ἐς ἐμέ,<persName>ἡρακλέϊ</persName>δὲ τῷ ἀλκμήνης κατὰ εἰνακόσια ἔτεα, πανὶ
                  δὲ τῷ ἐκ πηνελόπης ἐκ ταύτης γὰρ καὶ ἑρμέω λέγεται γενέσθαι ὑπὸ ἑλλήνων ὁ πάν
                  ἐλάσσω ἔτεά ἐστι τῶν τρωικῶν, κατὰ ὀκτακόσια μάλιστα ἐς ἐμέ.</p>
            </div>
            <div
               n="146"
               type="chapter">
               <p>τούτων ὦν ἀμφοτέρων πάρεστι χρᾶσθαι τοῖσί τις πείσεται λεγομένοισι μᾶλλον· ἐμοὶ δ᾽
                  ὦν ἡ περὶ αὐτῶν γνώμη ἀποδέδεκται ..... εἰ μὲν γὰρ φανεροί τε ἐγένοντο καὶ
                  κατεγήρασαν καὶ οὗτοι ἐν τῇ ἑλλάδι, κατά περ ἡρακλέης ὁ ἐξ ἀμφιτρύωνος γενόμενος
                  καὶ δὴ καὶ διόνυσος ὁ ἐκ σεμέλης καὶ πὰν ὁ ἐκ πηνελόπης γενόμενος, ἔφη ἄν τις καὶ
                  τούτους ἄλλους ἄνδρας γενομένους ἔχειν τὰ ἐκείνων οὐνόματα τῶν προγεγονότων θεῶν.
                  νῦν δὲ διόνυσόν τε λέγουσι οἱ ἕλληνες ὡς αὐτίκα γενόμενον ἐς τὸν μηρὸν ἐνερράψατο
                  ζεὺς καὶ ἤνεικε ἐς νύσαν τὴν ὑπὲρ αἰγύπτου ἐοῦσαν ἐν τῇ αἰθιοπίῃ, καὶ πανός γε
                  πέρι οὐκ ἔχουσι εἰπεῖν ὅκῃ ἐτράπετο γενόμενος. δῆλά μοι ὦν γέγονε ὅτι ὕστερον
                  ἐπύθοντο οἱ ἕλληνες τούτων τὰ οὐνόματα ἢ τὰ τῶν ἄλλων θεῶν· ἀπ᾽ οὗ δὲ ἐπύθοντο
                  χρόνου, ἀπὸ τούτου γενεηλογέουσι αὐτῶν τὴν γένεσιν.</p>
            </div>
            <div
               n="147"
               type="chapter">
               <p>ταῦτα μέν νυν αὐτοὶ αἰγύπτιοι λέγουσι, ὅσα δὲ οἵ τε ἄλλοι ἄνθρωποι καὶ αἰγύπτιοι
                  λέγουσι ὁμολογέοντες τοῖσι ἄλλοισι κατὰ ταύτην τὴν χώρην γενέσθαι, ταῦτ᾽ ἤδη
                  φράσω· προσέσται δέ τι αὐτοῖσι καὶ τῆς ἐμῆς ὄψιος.</p>
               <p>ἐλευθερωθέντες αἰγύπτιοι μετὰ τὸν ἱρέα τοῦ ἡφαίστου βασιλεύσαντα οὐδένα γὰρ χρόνον
                  οἷοί τε ἦσαν ἄνευ βασιλέος διαιτᾶσθαι ἐστήσαντο δυώδεκα βασιλέας, ἐς δυώδεκα
                  μοίρας δασάμενοι αἴγυπτον πᾶσαν. οὗτοι ἐπιγαμίας ποιησάμενοι ἐβασίλευον νόμοισι
                  τοῖσδε χρεώμενοι, μήτε καταιρέειν ἀλλήλους μήτε πλέον τι δίζησθαι ἔχειν τὸν ἕτερον
                  τοῦ ἑτέρου, εἶναί τε φίλους τὰ μάλιστα. τῶνδε δὲ εἵνεκα τοὺς νόμους τούτους
                  ἐποιεῦντο, ἰσχυρῶς περιστέλλοντες· ἐκέχρητό σφι κατ᾽ ἀρχὰς αὐτίκα ἐνισταμένοισι ἐς
                  τὰς τυραννίδας τὸν χαλκέῃ φιάλῃ σπείσαντα αὐτῶν ἐν τῷ ἱρῷ τοῦ ἡφαίστου, τοῦτον
                  ἁπάσης βασιλεύσειν αἰγύπτου· ἐς γὰρ δὴ τὰ πάντα ἱρὰ συνελέγοντο.</p>
            </div>
            <div
               n="148"
               type="chapter">
               <p>καὶ δή σφι μνημόσυνα ἔδοξε λιπέσθαι κοινῇ· δόξαν δέ σφι ἐποιήσαντο λαβύρινθον,
                  ὀλίγον ὑπὲρ τῆς λίμνης τῆς μοίριος κατὰ κροκοδείλων καλεομένην πόλιν μάλιστά κῃ
                  κείμενον. τὸν ἐγὼ ἤδη εἶδον λόγου μέζω. εἰ γάρ τις τὰ ἐξ ἑλλήνων τείχεά τε καὶ
                  ἔργων ἀπόδεξιν συλλογίσαιτο, ἐλάσσονος πόνου τε ἂν καὶ δαπάνης φανείη ἐόντα τοῦ
                  λαβυρίνθου τούτου· καίτοι ἀξιόλογός γε καὶ ὁ ἐν ἐφέσῳ ἐστὶ νηὸς καὶ ὁ ἐν σάμῳ.
                  ἦσαν μέν νυν καὶ αἱ πυραμίδες λόγου μέζονες καὶ πολλῶν ἑκάστη αὐτέων ἑλληνικῶν
                  ἔργων καὶ μεγάλων ἀνταξίη· ὁ δὲ δὴ λαβύρινθος καὶ τὰς πυραμίδας ὑπερβάλλει. τοῦ
                  γὰρ δυώδεκα μέν εἰσι αὐλαὶ κατάστεγοι, ἀντίπυλοι ἀλλήλῃσι, ἓξ μὲν πρὸς βορέω, ἓξ
                  δὲ πρὸς νότον τετραμμέναι συνεχέες· τοῖχος δὲ ἔξωθεν ὁ αὐτός σφεας περιέργει.
                  οἰκήματα δ᾽ ἔνεστι διπλά, τὰ μὲν ὑπόγαια, τὰ δὲ μετέωρα ἐπ᾽ ἐκείνοισι, τρισχίλια
                  ἀριθμόν, πεντακοσίων καὶ χιλίων ἑκάτερα. τὰ μέν νυν μετέωρα τῶν οἰκημάτων αὐτοί τε
                  ὡρῶμεν διεξιόντες καὶ αὐτοὶ θεησάμενοι λέγομεν, τὰ δὲ αὐτῶν ὑπόγαια λόγοισι
                  ἐπυνθανόμεθα· οἱ γὰρ ἐπεστεῶτες τῶν αἰγυπτίων δεικνύναι αὐτὰ οὐδαμῶς ἤθελον,
                  φάμενοι θήκας αὐτόθι εἶναι τῶν τε ἀρχὴν τὸν λαβύρινθον τοῦτον οἰκοδομησαμένων
                  βασιλέων καὶ τῶν ἱρῶν κροκοδείλων. οὕτω τῶν μὲν κάτω πέρι οἰκημάτων ἀκοῇ
                  παραλαβόντες λέγομεν, τὰ δὲ ἄνω μέζονα ἀνθρωπηίων ἔργων αὐτοὶ ὡρῶμεν. αἵ τε γὰρ
                  ἔξοδοι διὰ τῶν στεγέων καὶ οἱ εἱλιγμοὶ διὰ τῶν αὐλέων ἐόντες ποικιλώτατοι θῶμα
                  μυρίον παρείχοντο ἐξ αὐλῆς τε ἐς τὰ οἰκήματα διεξιοῦσι καὶ ἐκ τῶν οἰκημάτων ἐς
                  παστάδας, ἐς στέγας τε ἄλλας ἐκ τῶν παστάδων καὶ ἐς αὐλὰς ἄλλας ἐκ τῶν οἰκημάτων.
                  ὀροφὴ δὲ πάντων τούτων λιθίνη κατά περ οἱ τοῖχοι, οἱ δὲ τοῖχοι τύπων ἐγγεγλυμμένων
                  πλέοι, αὐλὴ δὲ ἑκάστη περίστυλος λίθου λευκοῦ ἁρμοσμένου τὰ μάλιστα. τῆς δὲ γωνίης
                  τελευτῶντος τοῦ λαβυρίνθου ἔχεται πυραμὶς τεσσερακοντόργυιος, ἐν τῇ ζῷα μεγάλα
                  ἐγγέγλυπται· ὁδὸς δ᾽ ἐς αὐτὴν ὑπὸ γῆν πεποίηται.</p>
            </div>
            <div
               n="149"
               type="chapter">
               <p>τοῦ δὲ λαβυρίνθου τούτου ἐόντος τοιούτου θῶμα ἔτι μέζον παρέχεται ἡ μοίριος
                  καλεομένη λίμνη, παρ᾽ ἣν ὁ λαβύρινθος οὗτος οἰκοδόμηται. τῆς τὸ περίμετρον τῆς
                  περιόδου εἰσὶ στάδιοι ἑξακόσιοι καὶ τρισχίλιοι, σχοίνων ἑξήκοντα ἐόντων, ἴσοι καὶ
                  αὐτῆς αἰγύπτου τὸ παρὰ θάλασσαν· κεῖται δὲ μακρὴ ἡ λίμνη πρὸς βορέην τε καὶ νότον,
                  ἐοῦσα βάθος τῇ βαθυτάτη αὐτὴ ἑωυτῆς πεντηκοντόργυιος. ὅτι δὲ χειροποίητός ἐστι καὶ
                  ὀρυκτή, αὐτὴ δηλοῖ. ἐν γὰρ μέσῃ τῇ λίμνῃ μάλιστά κῃ ἑστᾶσι δύο πυραμίδες, τοῦ
                  ὕδατος ὑπερέχουσαι πεντήκοντα ὀργυιὰς ἑκατέρη, καὶ τὸ κατ᾽ ὕδατος οἰκοδόμηται
                  ἕτερον τοσοῦτο· καὶ ἐπ᾽ ἀμφοτέρῃσι ἔπεστι κολοσσὸς λίθινος κατήμενος ἐν θρόνῳ.
                  οὕτω αἱ μὲν πυραμίδες εἰσὶ ἑκατὸν ὀργυιέων, αἱ δ᾽ ἑκατὸν ὀργυιαὶ δίκαιαί εἰσι
                  στάδιον ἑξάπλεθρον, ἑξαπέδου μὲν τῆς ὀργυιῆς μετρεομένης καὶ τετραπήχεος, τῶν
                  ποδῶν μὲν τετραπαλαίστων ἐόντων, τοῦ δὲ πήχεος ἑξαπαλαίστου. τὸ δὲ ὕδωρ τὸ ἐν τῇ
                  λίμνῃ αὐθιγενὲς μὲν οὐκ ἔστι ἄνυδρος γὰρ δὴ δεινῶς ἐστι ἡ ταύτῃ , ἐκ τοῦ νείλου δὲ
                  κατὰ διώρυχα ἐσῆκται, καὶ ἓξ μὲν μῆνας ἔσω ῥέει ἐς τὴν λίμνην, ἓξ δὲ μῆνας ἔξω ἐς
                  τὸν νεῖλον αὖτις. καὶ ἐπεὰν μὲν ἐκρέῃ ἔξω, ἡ δὲ τότε τοὺς ἓξ μῆνας ἐς τὸ βασιλήιον
                  καταβάλλει ἐπ᾽ ἡμέρην ἑκάστην τάλαντον ἀργυρίου ἐκ τῶν ἰχθύων· ἐπεὰν δὲ ἐσίῃ τὸ
                  ὕδωρ ἐς αὐτὴν, εἴκοσι μνέας.</p>
            </div>
            <div
               n="150"
               type="chapter">
               <p>ἔλεγον δὲ οἱ ἐπιχώριοι καὶ ὡς ἐς τὴν σύρτιν τὴν ἐς λιβύην ἐκδιδοῖ ἡ λίμνη αὕτη ὑπὸ
                  γῆν, τετραμμένη τὸ πρὸς ἑσπέρην ἐς τὴν μεσόγαιαν παρὰ τὸ ὄρος τὸ ὑπὲρ μέμφιος.
                  ἐπείτε δὲ τοῦ ὀρύγματος τούτου οὐκ ὥρων τὸν χοῦν οὐδαμοῦ ἐόντα, ἐπιμελὲς γὰρ δή
                  μοι ἦν, εἰρόμην τοὺς ἄγχιστα οἰκέοντας τῆς λίμνης ὅκου εἴη ὁ χοῦς ὁ ἐξορυχθείς. οἱ
                  δὲ ἔφρασάν μοι ἵνα ἐξεφορήθη καὶ εὐπετέως ἔπειθον· ᾔδεα γὰρ λόγῳ καὶ ἐν νίνῳ τῇ
                  ἀσσυρίων πόλι γενόμενον ἕτερον τοιοῦτο. τὰ γὰρ σαρδαναπάλλου τοῦ νίνου βασιλέος
                  ἐόντα μεγάλα χρήματα καὶ φυλασσόμενα ἐν θησαυροῖσι καταγαίοισι ἐπενόησαν κλῶπες
                  ἐκφορῆσαι· ἐκ δὴ ὦν τῶν σφετέρων οἰκίων ἀρξάμενοι οἱ κλῶπες ὑπὸ γῆν σταθμούμενοι
                  ἐς τὰ βασιλήια οἰκία ὤρυσσον, τὸν δὲ χοῦν τὸν ἐκφορεόμενον ἐκ τοῦ ὀρύγματος, ὅκως
                  γένοιτο νύξ, ἐς τὸν τίγρην ποταμὸν παραρρέοντα τὴν νίνον ἐξεφόρεον, ἐς ὃ
                  κατεργάσαντο ὅ τι ἐβούλοντο. τοιοῦτο ἕτερον ἤκουσα καὶ κατὰ τὸ τῆς ἐν αἰγύπτῳ
                  λίμνης ὄρυγμα γενέσθαι, πλὴν οὐ νυκτὸς ἀλλὰ μετ᾽ ἡμέρην ποιεύμενον· ὀρύσσοντας γὰρ
                  τὸν χοῦν τοὺς αἰγυπτίους ἐς τὸν νεῖλον φορέειν, ὁ δὲ ὑπολαμβάνων ἔμελλε διαχέειν.
                  ἡ μέν νυν λίμνη αὕτη οὕτω λέγεται ὀρυχθῆναι.</p>
            </div>
            <div
               n="151"
               type="chapter">
               <p>τῶν δὲ δυώδεκα βασιλέων δικαιοσύνῃ χρεωμένων, ἀνὰ χρόνον ὡς ἔθυσαν ἐν τῷ ἱρῷ τοῦ
                  ἡφαίστου, τῇ ὑστάτῃ τῆς ὁρτῆς μελλόντων κατασπείσειν, ὁ ἀρχιερεὺς ἐξήνεικέ σφι
                  φιάλας χρυσέας τῇσί περ ἐώθεσαν σπένδειν, ἁμαρτὼν τοῦ ἀριθμοῦ, ἕνδεκα δυώδεκα
                  ἐοῦσι. ἐνθαῦτα ὡς οὐκ εἶχε φιάλην ὁ ἔσχατος ἑστεὼς αὐτῶν ψαμμήτιχος, περιελόμενος
                  τὴν κυνέην ἐοῦσαν χαλκέην ὑπέσχε τε καὶ ἔσπενδε. κυνέας δὲ καὶ οἱ ἄλλοι ἅπαντες
                  ἐφόρεόν τε βασιλέες καὶ ἐτύγχανον τότε ἔχοντες. ψαμμήτιχος μέν νυν οὐδενὶ δολερῷ
                  νόῳ χρεώμενος ὑπέσχε τὴν κυνέην. οἱ δὲ ἐν φρενὶ λαβόντες τό τε ποιηθὲν ἐκ
                  ψαμμητίχου καὶ τὸ χρηστήριον ὅ τι ἐκέχρητό σφι, τὸν χαλκέῃ σπείσαντα αὐτῶν φιάλῃ
                  τοῦτον βασιλέα ἔσεσθαι μοῦνον αἰγύπτου, ἀναμνησθέντες τοῦ χρησμοῦ κτεῖναι μὲν οὐκ
                  ἐδικαίωσαν ψαμμήτιχον, ὡς ἀνεύρισκον βασανίζοντες ἐξ οὐδεμιῆς προνοίης αὐτὸν
                  ποιήσαντα, ἐς δὲ τὰ ἕλεα ἔδοξέ σφι διῶξαι ψιλώσαντας τὰ πλεῖστα τῆς δυνάμιος, ἐκ
                  δὲ τῶν ἑλέων ὁρμώμενον μὴ ἐπιμίσγεσθαι τῇ ἄλλῃ αἰγύπτῳ.</p>
            </div>
            <div
               n="152"
               type="chapter">
               <p>τὸν δὲ ψαμμήτιχον τοῦτον πρότερον φεύγοντα τὸν αἰθίοπα σαβακῶν, ὅς οἱ τὸν πατέρα
                  νεκῶν ἀπέκτεινε, τοῦτον φεύγοντα τότε ἐς συρίην, ὡς ἀπαλλάχθη ἐκ τῆς ὄψιος τοῦ
                  ὀνείρου ὁ αἰθίοψ, κατήγαγον αἰγυπτίων οὗτοι οἳ ἐκ νομοῦ τοῦ σαίτεώ εἰσι. μετὰ δὲ
                  βασιλεύοντα τὸ δεύτερον πρὸς τῶν ἕνδεκα βασιλέων καταλαμβάνει μιν διὰ τὴν κυνέην
                  φεύγειν ἐς τὰ ἕλεα. ἐπιστάμενος ὦν ὡς περιυβρισμένος εἴη πρὸς αὐτῶν, ἐπενόεε
                  τείσασθαι τοὺς διώξαντας. πέμψαντι δέ οἱ ἐς βουτοῦν πόλιν ἐς τὸ χρηστήριον τῆς
                  λητοῦς, ἔνθα δὴ αἰγυπτίοισί ἐστι μαντήιον ἀψευδέστατον, ἦλθε χρησμὸς ὡς τίσις ἥξει
                  οἱ ἀπὸ θαλάσσης χαλκέων ἀνδρῶν ἐπιφανέντων. καὶ τῷ μὲν δὴ ἀπιστίη μεγάλη ὑπεκέχυτο
                  χαλκέους οἱ ἄνδρας ἥξειν ἐπικούρους. χρόνου δὲ οὐ πολλοῦ διελθόντος ἀναγκαίη
                  κατέλαβε ἴωνάς τε καὶ κᾶρας ἄνδρας κατὰ ληίην ἐκπλώσαντας ἀπενειχθῆναι ἐς
                  αἴγυπτον, ἐκβάντας δὲ ἐς γῆν καὶ ὁπλισθέντας χαλκῷ ἀγγέλλει τῶν τις αἰγυπτίων ἐς
                  τὰ ἕλεα ἀπικόμενος τῷ ψαμμητίχῳ, ὡς οὐκ ἰδὼν πρότερον χαλκῷ ἄνδρας ὁπλισθέντας, ὡς
                  χάλκεοι ἄνδρες ἀπιγμένοι ἀπὸ θαλάσσης λεηλατέουσι τὸ πεδίον. ὁ δὲ μαθὼν τὸ
                  χρηστήριον ἐπιτελεόμενον φίλα τε τοῖσι ἴωσι καὶ καρσὶ ποιέεται καί σφεας μεγάλα
                  ὑπισχνεόμενος πείθει μετ᾽ ἑωυτοῦ γενέσθαι· ὡς δὲ ἔπεισε, οὕτω ἅμα τοῖσί τε τὰ
                  ἑωυτοῦ βουλομένοισι αἰγυπτίοισι καὶ τοῖσι ἐπικούροισι καταιρέει τοὺς βασιλέας.</p>
            </div>
            <div
               n="153"
               type="chapter">
               <p>κρατήσας δὲ αἰγύπτου πάσης ὁ ψαμμήτιχος ἐποίησε τῷ ἡφαίστῳ προπύλαια ἐν μέμφι τὰ
                  πρὸς νότον ἄνεμον τετραμμένα, αὐλήν τε τῷ ἄπι, ἐν τῇ τρέφεται ἐπεὰν φανῇ ὁ ἆπις,
                  οἰκοδόμησε ἐναντίον τῶν προπυλαίων, πᾶσάν τε περίστυλον ἐοῦσαν καὶ τύπων πλέην·
                  ἀντὶ δὲ κιόνων ὑπεστᾶσι κολοσσοὶ δυωδεκαπήχεες τῇ αὐλῇ. ὁ δὲ ἆπις κατὰ τὴν ἑλλήνων
                  γλῶσσάν ἐστι ἔπαφος.</p>
            </div>
            <div
               n="154"
               type="chapter">
               <p>τοῖσι δὲ ἴωσι καὶ τοῖσι καρσὶ τοῖσι συγκατεργασαμένοισι αὐτῷ ὁ ψαμμήτιχος διδοῖ
                  χώρους ἐνοικῆσαι ἀντίους ἀλλήλων, τοῦ νείλου τὸ μέσον ἔχοντος, τοῖσι οὐνόματα
                  ἐτέθη στρατόπεδα. τούτους τε δή σφι τοὺς χώρους διδοῖ καὶ τἆλλα τὰ ὑπέσχετο πάντα
                  ἀπέδωκε. καὶ δὴ καὶ παῖδας παρέβαλε αὐτοῖσι αἰγυπτίους τὴν ἑλλάδα γλῶσσαν
                  ἐκδιδάσκεσθαι· ἀπὸ δὲ τούτων ἐκμαθόντων τὴν γλῶσσαν οἱ νῦν ἑρμηνέες ἐν αἰγύπτῳ
                  γεγόνασι. οἱ δὲ ἴωνές τε καὶ οἱ κᾶρες τούτους τοὺς χώρους οἴκησαν χρόνον ἐπὶ
                  πολλόν· εἰσὶ δὲ οὗτοι οἱ χῶροι πρὸς θαλάσσης ὀλίγον ἔνερθε βουβάστιος πόλιος ἐπὶ
                  τῷ πηλουσίῳ καλεομένῳ στόματι τοῦ νείλου. τούτους μὲν δὴ χρόνῳ ὕστερον βασιλεὺς
                  ἄμασις ἐξαναστήσας ἐνθεῦτεν κατοίκισε ἐς μέμφιν, φυλακὴν ἑωυτοῦ ποιεύμενος πρὸ
                  αἰγυπτίων. τούτων δὲ οἰκισθέντων ἐν αἰγύπτῳ οἱ ἕλληνες οὕτω ἐπιμισγόμενοι τούτοισι
                  τὰ περὶ αἴγυπτον γινόμενα ἀπὸ ψαμμητίχου βασιλέος ἀρξάμενοι πάντα καὶ τὰ ὕστερον
                  ἐπιστάμεθα ἀτρεκέως· πρῶτοι γὰρ οὗτοι ἐν αἰγύπτῳ ἀλλόγλωσσοι κατοικίσθησαν. ἐξ ὧν
                  δὲ ἐξανέστησαν χώρων ἐν τούτοισι δὴ οἵ τε ὁλκοὶ τῶν νεῶν καὶ τὰ ἐρείπια τῶν
                  οἰκημάτων τὸ μέχρις ἐμέο ἦσαν. ψαμμήτιχος μέν νυν οὕτως ἔσχε αἴγυπτον.</p>
            </div>
            <div
               n="155"
               type="chapter">
               <p>τοῦ δὲ χρηστηρίου τοῦ ἐν αἰγύπτῳ πολλὰ ἐπεμνήσθην ἤδη, καὶ δὴ λόγον περὶ αὐτοῦ ὡς
                  ἀξίου ἐόντος ποιήσομαι. τὸ γὰρ χρηστήριον τοῦτο τὸ ἐν αἰγύπτῳ ἔστι μὲν λητοῦς
                  ἱρόν, ἐν πόλι δὲ μεγάλῃ ἱδρυμένον κατὰ τὸ σεβεννυτικὸν καλεόμενον στόμα τοῦ
                  νείλου, ἀναπλέοντι ἀπὸ θαλάσσης ἄνω ... οὔνομα δὲ τῇ πόλι ταύτῃ ὅκου τὸ χρηστήριόν
                  ἐστι βουτώ, ὡς καὶ πρότερον ὠνόμασταί μοι· ἱρὸν δὲ ἔστι ἐν τῇ βουτοῖ ταύτῃ
                  ἀπόλλωνος καὶ ἀρτέμιδος. καὶ ὅ γε νηὸς τῆς λητοῦς, ἐν τῷ δὴ τὸ χρηστήριον ἔνι,
                  αὐτός τε τυγχάνει ἐὼν μέγας καὶ τὰ προπύλαια ἔχει ἐς ὕψος δέκα ὀργυιέων. τὸ δέ μοι
                  τῶν φανερῶν ἦν θῶμα μέγιστον παρεχόμενον φράσω. ἔστι ἐν τῷ τεμένεϊ τούτῳ λητοῦς
                  νηὸς ἐξ ἑνὸς λίθου πεποιημένος ἔς τε ὕψος καὶ ἐς μῆκος, καὶ τοῖχος ἕκαστος
                  τούτοισι ἴσος· τεσσεράκοντα πήχεων τούτων ἕκαστόν ἐστι. τὸ δὲ καταστέγασμα τῆς
                  ὀροφῆς ἄλλος ἐπίκειται λίθος ἔχων τὴν παρωροφίδα τετράπηχυν.</p>
            </div>
            <div
               n="156"
               type="chapter">
               <p>οὗτος μέν νυν ὁ νηὸς τῶν φανερῶν μοι τῶν περὶ τοῦτο τὸ ἱρόν ἐστι θωμαστότατον· τῶν
                  δὲ δευτέρων νῆσος ἡ χέμμις καλεομένη. ἔστι μὲν ἐν λίμνῃ βαθέῃ καὶ πλατέῃ κειμένη
                  παρὰ τὸ ἐν βουτοῖ ἱρόν, λέγεται δὲ ὑπ᾽ αἰγυπτίων εἶναι αὕτη ἡ νῆσος πλωτή. αὐτὸς
                  μὲν ἔγωγε οὔτε πλέουσαν οὔτε κινηθεῖσαν εἶδον· τέθηπα δὲ ἀκούων εἰ νῆσος ἀληθέως
                  ἐστὶ πλωτή. ἐν δὴ ὦν ταύτῃ νηός τε ἀπόλλωνος μέγας ἔνι καὶ βωμοὶ τριφάσιοι
                  ἐνιδρύαται, ἐμπεφύκασι δ᾽ ἐν αὐτῇ φοίνικές τε συχνοὶ καὶ ἄλλα δένδρεα καὶ
                  καρποφόρα καὶ ἄφορα πολλά. λόγον δὲ τόνδε ἐπιλέγοντες οἱ αἰγύπτιοί φασι εἶναι
                  αὐτὴν πλωτήν, ὡς ἐν τῇ νήσῳ ταύτῃ οὐκ ἐούσῃ πρότερον πλωτῇ λητὼ ἐοῦσα τῶν ὀκτὼ
                  θεῶν τῶν πρώτων γενομένων, οἰκέουσα δὲ ἐν βουτοῖ πόλι ἵνα δή οἱ τὸ χρηστήριον
                  τοῦτο ἔστι, ἀπόλλωνα παρὰ ἴσιος παρακαταθήκην δεξαμένη διέσωσε κατακρύψασα ἐν τῇ
                  νῦν πλωτῇ λεγομένῃ νήσῳ, ὅτε τὸ πᾶν διζήμενος ὁ τυφῶν ἐπῆλθε, θέλων ἐξευρεῖν τοῦ
                  ὀσίριος τὸν παῖδα ἀπόλλωνα δὲ καὶ ἄρτεμιν διονύσου καὶ ἴσιος λέγουσι εἶναι παῖδας,
                  λητοῦν δὲ τροφὸν αὐτοῖσι καὶ σώτειραν γενέσθαι· αἰγυπτιστὶ δὲ ἀπόλλων μὲν ὧρος,
                  δημήτηρ δὲ ἶσις, ἄρτεμις δὲ βούβαστις. ἐκ τούτου δὲ τοῦ λόγου καὶ οὐδενὸς ἄλλου
                  αἰσχύλος ὁ εὐφορίωνος ἥρπασε τὸ ἐγὼ φράσω, μοῦνος δὴ ποιητέων τῶν προγενομένων·
                  ἐποίησε γὰρ ἄρτεμιν εἶναι θυγατέρα δήμητρος · τὴν δὲ νῆσον διὰ τοῦτο γενέσθαι
                  πλωτήν. ταῦτα μὲν οὕτω λέγουσι.</p>
            </div>
            <div
               n="157"
               type="chapter">
               <p>ψαμμήτιχος δὲ ἐβασίλευσε αἰγύπτου τέσσερα καὶ πεντήκοντα ἔτεα, τῶν τὰ ἑνὸς δέοντα
                  τριήκοντα ἄζωτον τῆς συρίης μεγάλην πόλιν προσκατήμενος ἐπολιόρκεε, ἐς ὃ ἐξεῖλε.
                  αὕτη δὲ ἡ ἄζωτος ἁπασέων πολίων ἐπὶ πλεῖστον χρόνον πολιορκεομένη ἀντέσχε τῶν
                  ἡμεῖς ἴδμεν.</p>
            </div>
            <div
               n="158"
               type="chapter">
               <p>ψαμμητίχου δὲ<persName>νεκῶς</persName>παῖς ἐγένετο καὶ ἐβασίλευσε αἰγύπτου, ὃς τῇ
                  διώρυχι ἐπεχείρησε πρῶτος τῇ ἐς τὴν ἐρυθρὴν θάλασσαν φερούσῃ, τὴν δαρεῖος ὁ πέρσης
                  δεύτερα διώρυξε. τῆς μῆκος μέν ἐστι πλόος ἡμέραι τέσσερες, εὖρος δὲ ὠρύχθη ὥστε
                  τριήρεας δύο πλέειν ὁμοῦ ἐλαστρεομένας· ἦκται δὲ ἀπὸ τοῦ νείλου τὸ ὕδωρ ἐς αὐτήν,
                  ἦκται δὲ κατύπερθε ὀλίγον βουβάστιος πόλιος παρὰ πάτουμον τὴν ἀραβίην πόλιν·
                  ἐσέχει δὲ ἐς τὴν ἐρυθρὴν θάλασσαν. ὀρώρυκται δὲ πρῶτον μὲν τοῦ πεδίου τοῦ
                  αἰγυπτίου τὰ πρὸς ἀραβίην ἔχοντα, ἔχεται δὲ κατύπερθε τοῦ πεδίου τὸ κατὰ μέμφιν
                  τεῖνον ὄρος, ἐν τῷ αἱ λιθοτομίαι ἔνεισι· τοῦ ὦν δὴ ὄρεος τούτου παρὰ τὴν ὑπωρείην
                  ἦκται ἡ διῶρυξ ἀπ᾽ ἑσπέρης μακρὴ πρὸς τὴν ἠῶ, καὶ ἔπειτα τείνει ἐς διασφάγας,
                  φέρουσα ἀπὸ τοῦ ὄρεος πρὸς μεσαμβρίην τε καὶ νότον ἄνεμον ἐς τὸν κόλπον τὸν
                  ἀράβιον. τῇ δὲ ἐλάχιστόν ἐστι καὶ συντομώτατον ἐκ τῆς βορηίης θαλάσσης ὑπερβῆναι
                  ἐς τὴν νοτίην καὶ ἐρυθρὴν τὴν αὐτὴν ταύτην καλεομένην, ἀπὸ τοῦ κασίου ὄρεος τοῦ
                  οὐρίζοντος αἴγυπτόν τε καὶ συρίην, ἀπὸ τούτου εἰσὶ στάδιοι χίλιοι ἐς τὸν ἀράβιον
                  κόλπον· τοῦτο μὲν τὸ συντομώτατον, ἡ δὲ διῶρυξ πολλῷ μακροτέρη, ὅσῳ σκολιωτέρη
                  ἐστί. τὴν ἐπὶ νεκῶ βασιλέος ὀρύσσοντες αἰγυπτίων ἀπώλοντο δυώδεκα
                     μυριάδες·<persName>νεκῶς</persName>μέν νυν μεταξὺ ὀρύσσων ἐπαύσατο μαντηίου
                  ἐμποδίου γενομένου τοιοῦδε, τῷ βαρβάρῳ αὐτὸν προεργάζεσθαι· βαρβάρους δὲ πάντας οἱ
                  αἰγύπτιοι καλέουσι τοὺς μὴ σφίσι ὁμογλώσσους.</p>
            </div>
            <div
               n="159"
               type="chapter">
               <p><seg
                     n="1">παυσάμενος δὲ τῆς διώρυχος ὁ<persName>νεκῶς</persName>ἐτράπετο πρὸς
                     στρατηίας, καὶ τριήρεες αἱ μὲν ἐπὶ τῇ βορηίῃ θαλάσσῃ ἐποιήθησαν, αἱ δ᾽ ἐν τῷ
                     ἀραβίῳ κόλπῳ ἐπὶ τῇ ἐρυθρῇ θαλάσσῃ, τῶν ἔτι οἱ ὁλκοὶ ἐπίδηλοι.</seg><seg
                     n="2">καὶ ταύτῃσί τε ἐχρᾶτο ἐν τῷ δέοντι καὶ συρίοισι πεζῇ
                        ὁ<persName>νεκῶς</persName>συμβαλὼν ἐν μαγδώλῳ ἐνίκησε, μετὰ δὲ τὴν μάχην
                     κάδυτιν πόλιν τῆς συρίης ἐοῦσαν μεγάλην εἷλε.</seg><seg
                     n="3">ἐν τῇ δὲ ἐσθῆτι ἔτυχε ταῦτα κατεργασάμενος, ἀνέθηκε τῷ ἀπόλλωνι πέμψας ἐς
                     βραγχίδας τὰς μιλησίων. μετὰ δὲ ἑκκαίδεκα ἔτεα τὰ πάντα ἄρξας τελευτᾷ, τῷ
                        παιδὶ<persName>ψάμμι</persName>παραδοὺς τὴν ἀρχήν.</seg></p>
            </div>
            <div
               n="160"
               type="chapter">
               <p>ἐπὶ τοῦτον δὴ τὸν ψάμμιν βασιλεύοντα αἰγύπτου ἀπίκοντο ἠλείων ἄγγελοι, αὐχέοντες
                  δικαιότατα καὶ κάλλιστα τιθέναι τὸν ἐν ὀλυμπίῃ ἀγῶνα πάντων ἀνθρώπων, καὶ
                  δοκέοντες παρὰ ταῦτα οὐδ᾽ ἂν τοὺς σοφωτάτους ἀνθρώπων αἰγυπτίους οὐδὲν ἐπεξευρεῖν.
                  ὡς δὲ ἀπικόμενοι ἐς τὴν αἴγυπτον οἱ ἠλεῖοι ἔλεγον τῶν εἵνεκα ἀπίκατο, ἐνθαῦτα ὁ
                  βασιλεὺς οὗτος συγκαλέεται αἰγυπτίων τοὺς λεγομένους εἶναι σοφωτάτους. συνελθόντες
                  δὲ οἱ αἰγύπτιοι ἐπυνθάνοντο τῶν ἠλείων λεγόντων ἅπαντα τὰ κατήκει σφέας ποιέειν
                  περὶ τὸν ἀγῶνα· ἀπηγησάμενοι δὲ τὰ πάντα ἔφασαν ἥκειν ἐπιμαθησόμενοι εἴ τι ἔχοιεν
                  αἰγύπτιοι τούτων δικαιότερον ἐπεξευρεῖν. οἱ δὲ βουλευσάμενοι ἐπειρώτων τοὺς
                  ἠλείους εἴ σφι οἱ πολιῆται ἐναγωνίζονται. οἱ δὲ ἔφασαν καὶ σφέων καὶ τῶν ἄλλων
                  ἑλλήνων ὁμοίως τῷ βουλομένῳ ἐξεῖναι ἀγωνίζεσθαι. οἱ δὲ αἰγύπτιοι ἔφασάν σφεας οὕτω
                  τιθέντας πάντως τοῦ δικαίου ἡμαρτηκέναι· οὐδεμίαν γὰρ εἶναι μηχανὴν ὅκως οὐ τῷ
                  ἀστῷ ἀγωνιζομένῳ προσθήσονται, ἀδικέοντες τὸν ξεῖνον· ἀλλ᾽ εἰ δὴ βούλονται δικαίως
                  τιθέναι καὶ τούτου εἵνεκα ἀπικοίατο ἐς αἴγυπτον, ξείνοισι ἀγωνιστῇσι ἐκέλευον τὸν
                  ἀγῶνα τιθέναι, ἠλείων δὲ μηδενὶ εἶναι ἀγωνίζεσθαι. ταῦτα μὲν αἰγύπτιοι ἠλείοισι
                  ὑπεθήκαντο.</p>
            </div>
            <div
               n="161"
               type="chapter">
               <p>ψάμμιος δὲ ἓξ ἔτεα μοῦνον βασιλεύσαντος αἰγύπτου καὶ στρατευσαμένου ἐς αἰθιοπίην
                  καὶ μεταυτίκα τελευτήσαντος ἐξεδέξατο ἀπρίης ὁ ψάμμιος· ὃς μετὰ ψαμμήτιχον τὸν
                  ἑωυτοῦ προπάτορα ἐγένετο εὐδαιμονέστατος τῶν πρότερον βασιλέων, ἐπ᾽ ἔτεα πέντε καὶ
                  εἴκοσι ἄρξας, ἐν τοῖσι ἐπί τε σιδῶνα στρατὸν ἤλασε καὶ ἐναυμάχησε τῷ τυρίῳ· ἐπεὶ
                  δέ οἱ ἔδεε κακῶς γενέσθαι, ἐγένετο ἀπὸ προφάσιος τὴν ἐγὼ μεζόνως μὲν ἐν τοῖσι
                  λιβυκοῖσι λόγοισι ἀπηγήσομαι, μετρίως δ᾽ ἐν τῷ παρεόντι. ἀποπέμψας γὰρ στράτευμα
                  μέγα ὁ ἀπρίης ἐπὶ κυρηναίους μεγαλωστὶ προσέπταισε, αἰγύπτιοι δὲ ταῦτα
                  ἐπιμεμφόμενοι ἀπέστησαν ἀπ᾽ αὐτοῦ, δοκέοντες τὸν ἀπρίην ἐκ προνοίης αὐτοὺς
                  ἀποπέμψαι ἐς φαινόμενον κακόν, ἵνα δὴ σφέων φθορὴ γένηται, αὐτὸς δὲ τῶν λοιπῶν
                  αἰγυπτίων ἀσφαλέστερον ἄρχοι. ταῦτα δὲ δεινὰ ποιεύμενοι οὗτοί τε οἱ ἀπονοστήσαντες
                  καὶ οἱ τῶν ἀπολομένων φίλοι ἀπέστησαν ἐκ τῆς ἰθέης.</p>
            </div>
            <div
               n="162"
               type="chapter">
               <p>πυθόμενος δὲ ὁ ἀπρίης ταῦτα πέμπει ἐπ᾽ αὐτοὺς ἄμασιν καταπαύσοντα λόγοισι. ὁ δὲ
                  ἐπείτε ἀπικόμενος κατελάμβανε τοὺς αἰγυπτίους ταῦτα μὴ ποιέειν, λέγοντος αὐτοῦ τῶν
                  τις αἰγυπτίων ὄπισθε στὰς περιέθηκέ οἱ κυνέην καὶ περιτιθεὶς ἔφη ἐπὶ βασιληίῃ
                  περιτιθέναι. καὶ τῷ οὔ κως ἀεκούσιον ἐγίνετο τὸ ποιεύμενον, ὡς διεδείκνυε· ἐπείτε
                  γὰρ ἐστήσαντό μιν βασιλέα τῶν αἰγυπτίων οἱ ἀπεστεῶτες, παρεσκευάζετο ὡς ἐλῶν ἐπὶ
                  τὸν ἀπρίην. πυθόμενος δὲ ταῦτα ὁ ἀπρίης ἔπεμπε ἐπ᾽ ἄμασιν ἄνδρα δόκιμον τῶν περὶ
                  ἑωυτὸν αἰγυπτίων, τῷ οὔνομα ἦν πατάρβημις, ἐντειλάμενος αὐτῷ ζώοντα ἄμασιν ἀγαγεῖν
                  παρ᾽ ἑωυτόν. ὡς δὲ ἀπικόμενος τὸν ἄμασιν ἐκάλεε ὁ πατάρβημις, ὁ ἄμασις ἔτυχε γὰρ
                  ἐπ᾽ ἵππου κατήμενος ἐπάρας ἀπεματάϊσε καὶ τοῦτό μιν ἐκέλευε ἀπρίῃ ἀπάγειν. ὅμως δὲ
                  αὐτὸν ἀξιοῦν τὸν πατάρβημιν βασιλέος μεταπεμπομένου ἰέναι πρὸς αὐτόν· τὸν δὲ αὐτῷ
                  ὑποκρίνεσθαι, ὡς ταῦτα πάλαι παρασκευάζεται ποιέειν, καὶ αὐτῷ οὐ μέμψεσθαι ἀπρίην·
                  παρέσεσθαι γὰρ καὶ αὐτὸς καὶ ἄλλους ἄξειν. τὸν δὲ πατάρβημιν ἐκ τῶν τε λόγων οὐκ
                  ἀγνοέειν τὴν διάνοιαν καὶ παρασκευαζόμενον ὁρῶντα σπουδῇ ἀπιέναι, βουλόμενον τὴν
                  ταχίστην βασιλέϊ δηλῶσαι τὰ πρησσόμενα. ὡς δὲ ἀπικέσθαι αὐτὸν πρὸς τὸν ἀπρίην οὐκ
                  ἄγοντα τὸν ἄμασιν, οὐδένα λόγον ἑωυτῷ δόντα ἀλλὰ περιθύμως ἔχοντα περιταμεῖν
                  προστάξαι αὐτοῦ τά τε ὦτα καὶ τὴν ῥῖνα. ἰδόμενοι δ᾽ οἱ λοιποὶ τῶν αἰγυπτίων, οἳ
                  ἔτι τὰ ἐκείνου ἐφρόνεον, ἄνδρα τὸν δοκιμώτατον ἑωυτῶν οὕτω αἰσχρῶς λύμῃ
                  διακείμενον, οὐδένα δὴ χρόνον ἐπισχόντες ἀπιστέατο πρὸς τοὺς ἑτέρους καὶ ἐδίδοσαν
                  σφέας αὐτοὺς ἀμάσι.</p>
            </div>
            <div
               n="163"
               type="chapter">
               <p>πυθόμενος δὲ καὶ ταῦτα ὁ ἀπρίης ὥπλιζε τοὺς ἐπικούρους καὶ ἤλαυνε ἐπὶ τοὺς
                  αἰγυπτίους· εἶχε δὲ περὶ ἑωυτὸν κᾶράς τε καὶ ἴωνας ἄνδρας ἐπικούρους τρισμυρίους,
                  ἦν δέ οἱ τὰ βασιλήια ἐν σάϊ πόλι, μεγάλα ἐόντα καὶ ἀξιοθέητα. καὶ οἵ τε περὶ τὸν
                  ἀπρίην ἐπὶ τοὺς αἰγυπτίους ἤισαν καὶ οἱ περὶ τὸν ἄμασιν ἐπὶ τοὺς ξείνους· ἔν τε δὴ
                  μωμέμφι πόλι ἐγένοντο ἀμφότεροι καὶ πειρήσεσθαι ἔμελλον ἀλλήλων.</p>
            </div>
            <div
               n="164"
               type="chapter">
               <p>ἔστι δὲ αἰγυπτίων ἑπτὰ γένεα, καὶ τούτων οἱ μὲν ἱρέες, οἱ δὲ μάχιμοι κεκλέαται, οἱ
                  δὲ βουκόλοι, οἱ δὲ συβῶται, οἱ δὲ κάπηλοι, οἱ δὲ ἑρμηνέες, οἱ δὲ κυβερνῆται. γένεα
                  μὲν αἰγυπτίων τοσαῦτά ἐστι, οὐνόματα δέ σφι κεῖται ἀπὸ τῶν τεχνέων. οἱ δὲ μάχιμοι
                  αὐτῶν καλέονται μὲν καλασίριές τε καὶ ἑρμοτύβιες, ἐκ νομῶν δὲ τῶνδέ εἰσι· κατὰ γὰρ
                  δὴ νομοὺς αἴγυπτος ἅπασα διαραίρηται.</p>
            </div>
            <div
               n="165"
               type="chapter">
               <p><rs
                     type="ethnic">ἑρμοτυβίων</rs>μὲν οἵδε εἰσὶ νομοί· βουσιρίτης, σαΐτης,<rs
                     type="ethnic">χεμμίτης</rs>, παπρημίτης, νῆσος ἡ προσωπῖτις καλεομένη, ναθῶ τὸ
                  ἥμισυ· ἐκ μὲν τούτων τῶν νομῶν ἑρμοτύβιές εἰσι, γενόμενοι, ὅτε ἐπὶ πλείστους
                  ἐγένοντο, ἑκκαίδεκα μυριάδες. καὶ τούτων βαναυσίης οὐδεὶς δεδάηκε οὐδέν, ἀλλ᾽
                  ἀνέωνται ἐς τὸ μάχιμον.</p>
            </div>
            <div
               n="166"
               type="chapter">
               <p>καλασιρίων δὲ οἵδε ἄλλοι νομοί εἰσι· θηβαῖος, βουβαστίτης, ἀφθίτης, τανίτης,
                  μενδήσιος, σεβεννύτης, ἀθριβίτης, φαρβαιθίτης, θμουΐτης, ὀνουφίτης, ἀνύσιος,
                  μυεκφορίτης οὗτος ὁ νομὸς ἐν νήσῳ οἰκέει, ἀντίον βουβάστιος πόλιος · οὗτοι δὲ οἱ
                  νομοὶ καλασιρίων εἰσί, γενόμενοι, ὅτε ἐπὶ πλείστους ἐγένοντο, πέντε καὶ εἴκοσι
                  μυριάδες ἀνδρῶν. οὐδὲ τούτοισι ἔξεστι τέχνην ἐπασκῆσαι οὐδεμίαν, ἀλλὰ τὰ ἐς
                  πόλεμον ἐπασκέουσι μοῦνα, παῖς παρὰ πατρὸς ἐκδεκόμενος.</p>
            </div>
            <div
               n="167"
               type="chapter">
               <p>εἰ μέν νυν καὶ τοῦτο παρ᾽ αἰγυπτίων μεμαθήκασι οἱ ἕλληνες, οὐκ ἔχω ἀτρεκέως
                  κρῖναι, ὁρέων καὶ θρήικας καὶ σκύθας καὶ πέρσας καὶ λυδοὺς καὶ σχεδὸν πάντας τοὺς
                  βαρβάρους ἀποτιμοτέρους τῶν ἄλλων ἡγημένους πολιητέων τοὺς τὰς τέχνας μανθάνοντας
                  καὶ τοὺς ἐκγόνους τούτων, τοὺς δὲ ἀπαλλαγμένους τῶν χειρωναξιέων γενναίους
                  νομίζοντας εἶναι, καὶ μάλιστα τοὺς ἐς τὸν πόλεμον ἀνειμένους. μεμαθήκασι δ᾽ ὦν
                  τοῦτο πάντες οἱ ἕλληνες καὶ μάλιστα λακεδαιμόνιοι, ἥκιστα δὲ κορίνθιοι ὄνονται
                  τοὺς χειροτέχνας.</p>
            </div>
            <div
               n="168"
               type="chapter">
               <p>γέρεα δέ σφι ἦν τάδε ἐξαραιρημένα μούνοισι αἰγυπτίων πάρεξ τῶν ἱρέων, ἄρουραι
                  ἐξαίρετοι δυώδεκα ἑκάστῳ ἀτελέες. ἡ δὲ ἄρουρα ἑκατὸν πήχεών ἐστι αἰγυπτίων πάντῃ,
                  ὁ δὲ αἰγύπτιος πῆχυς τυγχάνει ἴσος ἐὼν τῷ σαμίῳ. ταῦτα μὲν δὴ τοῖσι ἅπασι ἦν
                  ἐξαραιρημένα, τάδε δὲ ἐν περιτροπῇ ἐκαρποῦντο καὶ οὐδαμὰ ὡυτοί. καλασιρίων χίλιοι καὶ<rs
                     type="ethnic">ἑρμοτυβίων</rs>ἄλλοι ἐδορυφόρεον ἐνιαυτὸν ἕκαστον τὸν βασιλέα·
                  τούτοισι ὦν τάδε πάρεξ τῶν ἀρουρέων ἄλλα ἐδίδοτο, ἐπ᾽ ἡμέρῃ ἑκάστῃ ὀπτοῦ σίτου
                  σταθμὸς πέντε μνέαι ἑκάστῳ, κρεῶν βοέων δύο μνέαι, οἴνου τέσσερες ἀρυστῆρες· ταῦτα
                  τοῖσι αἰεὶ δορυφορέουσι ἐδίδοτο.</p>
            </div>
            <div
               n="169"
               type="chapter">
               <p>ἐπείτε δὲ συνιόντες ὅ τε ἀπρίης ἄγων τοὺς ἐπικούρους καὶ ὁ ἄμασις πάντας
                  αἰγυπτίους ἀπίκοντο ἐς μώμεμφιν πόλιν, συνέβαλον· καὶ ἐμαχέσαντο μὲν εὖ οἱ ξεῖνοι,
                  πλήθεϊ δὲ πολλῷ ἐλάσσονες ἐόντες κατὰ τοῦτο ἑσσώθησαν. ἀπρίεω δὲ λέγεται εἶναι ἥδε
                  διάνοια, μηδ᾽ ἂν θεόν μιν μηδένα δύνασθαι παῦσαι τῆς βασιληίης· οὕτω ἀσφαλέως
                  ἑωυτῷ ἱδρῦσθαι ἐδόκεε· καὶ δὴ τότε συμβαλὼν ἑσσώθη καὶ ζωγρηθεὶς ἀπήχθη ἐς σάϊν
                  πόλιν, ἐς τὰ ἑωυτοῦ οἰκία πρότερον ἐόντα, τότε δὲ ἀμάσιος ἤδη βασιλήια. ἐνθαῦτα δὲ
                  τέως μὲν ἐτρέφετο ἐν τοῖσι βασιληίοισι, καί μιν ἄμασις εὖ περιεῖπε· τέλος δὲ
                  μεμφομένων αἰγυπτίων ὡς οὐ ποιοῖ δίκαια τρέφων τὸν σφίσι τε καὶ ἑωυτῷ ἔχθιστον,
                  οὕτω δὴ παραδιδοῖ τὸν ἀπρίην τοῖσι αἰγυπτίοισι. οἱ δέ μιν ἀπέπνιξαν καὶ ἔπειτα
                  ἔθαψαν ἐν τῇσι πατρωίῃσι ταφῇσι· αἱ δέ εἰσι ἐν τῷ ἱρῷ τῆς ἀθηναίης, ἀγχοτάτω τοῦ
                  μεγάρου, ἐσιόντι ἀριστερῆς χειρός. ἔθαψαν δὲ σαῗται πάντας τοὺς ἐκ νομοῦ τούτου
                  γενομένους βασιλέας ἔσω ἐν τῷ ἱρῷ. καὶ γὰρ τὸ τοῦ ἀμάσιος σῆμα ἑκαστέρω μέν ἐστι
                  τοῦ μεγάρου ἢ τὸ τοῦ ἀπρίεω καὶ τῶν τούτου προπατόρων, ἔστι μέντοι καὶ τοῦτο ἐν τῇ
                  αὐλῇ τοῦ ἱροῦ, παστὰς λιθίνη μεγάλη καὶ ἠσκημένη στύλοισί τε φοίνικας τὰ δένδρεα
                  μεμιμημένοισι καὶ τῇ ἄλλῃ δαπάνῃ· ἔσω δὲ ἐν τῇ παστάδι διξὰ θυρώματα ἕστηκε, ἐν δὲ
                  τοῖσι θυρώμασι ἡ θήκη ἐστί.</p>
            </div>
            <div
               n="170"
               type="chapter">
               <p>εἰσὶ δὲ καὶ αἱ ταφαὶ τοῦ οὐκ ὅσιον ποιεῦμαι ἐπὶ τοιούτῳ πρήγματι ἐξαγορεύειν
                  τοὔνομα ἐν σάϊ, ἐν τῷ ἱρῷ τῆς ἀθηναίης ὄπισθε τοῦ νηοῦ, παντὸς τοῦ τῆς ἀθηναίης
                  ἐχόμεναι τοίχου. καὶ ἐν τῷ τεμένεϊ ὀβελοὶ ἑστᾶσι μεγάλοι λίθινοι, λίμνη τέ ἐστι
                  ἐχομένη λιθίνῃ κρηπῖδι κεκοσμημένη καὶ ἐργασμένῃ εὖ κύκλῳ καὶ μέγαθος, ὡς ἐμοὶ
                  ἐδόκεε, ὅση περ ἡ ἐν δήλῳ ἡ τροχοειδὴς καλεομένη.</p>
            </div>
            <div
               n="171"
               type="chapter">
               <p>ἐν δὲ τῇ λίμνῃ ταύτῃ τὰ δείκηλα τῶν παθέων αὐτοῦ νυκτὸς ποιεῦσι, τὰ καλέουσι
                  μυστήρια αἰγύπτιοι. περὶ μέν νυν τούτων εἰδότι μοι ἐπὶ πλέον ὡς ἕκαστα αὐτῶν ἔχει,
                  εὔστομα κείσθω. καὶ τῆς δήμητρος τελετῆς πέρι, τὴν οἱ ἕλληνες θεσμοφόρια καλέουσι,
                  καὶ ταύτης μοι πέρι εὔστομα κείσθω, πλὴν ὅσον αὐτῆς ὁσίη ἐστὶ λέγειν· αἱ δαναοῦ
                  θυγατέρες ἦσαν αἱ τὴν τελετὴν ταύτην ἐξ αἰγύπτου ἐξαγαγοῦσαι καὶ διδάξασαι τὰς
                  πελασγιώτιδας γυναῖκας· μετὰ δὲ ἐξαναστάσης πάσης πελοποννήσου ὑπὸ δωριέων
                  ἐξαπώλετο ἡ τελετή, οἱ δὲ ὑπολειφθέντες πελοποννησίων καὶ οὐκ ἐξαναστάντες ἀρκάδες
                  διέσῳζον αὐτὴν μοῦνοι.</p>
            </div>
            <div
               n="172"
               type="chapter">
               <p>ἀπρίεω δὲ ὧδε καταραιρημένου ἐβασίλευσε ἄμασις, νομοῦ μὲν σαΐτεω ἐών, ἐκ τῆς δὲ ἦν
                  πόλιος, οὔνομά οἵ ἐστι σιούφ. τὰ μὲν δὴ πρῶτα κατώνοντο τὸν ἄμασιν αἰγύπτιοι καὶ
                  ἐν οὐδεμιῇ μοίρῃ μεγάλῃ ἦγον, ἅτε δὴ δημότην τὸ πρὶν ἐόντα καὶ οἰκίης οὐκ
                  ἐπιφανέος· μετὰ δὲ σοφίῃ αὐτοὺς ὁ ἄμασις, οὐκ ἀγνωμοσύνῃ, προσηγάγετο. ἦν οἱ ἄλλα
                  τε ἀγαθὰ μυρία, ἐν δὲ καὶ ποδανιπτὴρ χρύσεος, ἐν τῷ αὐτός τε ὁ ἄμασις καὶ οἱ
                  δαιτυμόνες οἱ πάντες τοὺς πόδας ἑκάστοτε ἐναπενίζοντο· τοῦτον κατ᾽ ὦν κόψας ἄγαλμα
                  δαίμονος ἐξ αὐτοῦ ἐποιήσατο καὶ ἵδρυσε τῆς πόλιος ὅκου ἦν ἐπιτηδεότατον. οἱ δὲ
                  αἰγύπτιοι φοιτῶντες πρὸς τὤγαλμα ἐσέβοντο μεγάλως. μαθὼν δὲ ὁ ἄμασις τὸ ἐκ τῶν
                  ἀστῶν ποιεύμενον, συγκαλέσας αἰγυπτίους ἐξέφηνε φὰς ἐκ τοῦ ποδανιπτῆρος τὤγαλμα
                  γεγονέναι, ἐς τὸν πρότερον μὲν τοὺς αἰγυπτίους ἐνεμέειν τε καὶ ἐνουρέειν καὶ πόδας
                  ἐναπονίζεσθαι, τότε δὲ μεγάλως σέβεσθαι. ἤδη ὦν ἔφη λέγων ὁμοίως αὐτὸς τῷ
                  ποδανιπτῆρι πεπρηγέναι· εἰ γὰρ πρότερον εἶναι δημότης, ἀλλ᾽ ἐν τῷ παρεόντι εἶναι
                  αὐτῶν βασιλεύς· καὶ τιμᾶν τε καὶ προμηθέεσθαι ἑωυτὸν ἐκέλευε. τοιούτῳ μὲν τρόπῳ
                  προσηγάγετο τοὺς αἰγυπτίους ὥστε δικαιοῦν δουλεύειν.</p>
            </div>
            <div
               n="173"
               type="chapter">
               <p>ἐχρᾶτο δὲ καταστάσι πρηγμάτων τοιῇδε· τὸ μὲν ὄρθριον μέχρι ὅτεο πληθώρης ἀγορῆς
                  προθύμως ἔπρησσε τὰ προσφερόμενα πρήγματα, τὸ δὲ ἀπὸ τούτου ἔπινέ τε καὶ
                  κατέσκωπτε τοὺς συμπότας καὶ ἦν μάταιός τε καὶ παιγνιήμων. ἀχθεσθέντες δὲ τούτοισι
                  οἱ φίλοι αὐτοῦ ἐνουθέτεον αὐτὸν τοιάδε λέγοντες·<q
                     n="104"
                     who="#friends-Amasis">ὦ βασιλεῦ, οὐκ ὀρθῶς σεωυτοῦ προέστηκας ἐς τὸ ἄγαν φαῦλον
                     προάγων σεωυτόν· σὲ γὰρ ἐχρῆν ἐν θρόνῳ σεμνῷ σεμνὸν θωκέοντα δι᾽ ἡμέρης
                     πρήσσειν τὰ πρήγματα· καὶ οὕτω αἰγύπτιοί τ᾽ ἂν ἠπιστέατο ὡς ὑπ᾽ ἀνδρὸς μεγάλου
                     ἄρχονται καὶ ἄμεινον σὺ ἂν ἤκουες· νῦν δὲ ποιέεις οὐδαμῶς βασιλικά.</q>ὁ δ᾽
                  ἀμείβετο τοῖσδε αὐτούς·<q
                     n="105"
                     who="#Amasis">τὰ τόξα οἱ ἐκτημένοι, ἐπεὰν μὲν δέωνται χρᾶσθαι, ἐντανύουσι,
                     ἐπεὰν δὲ χρήσωνται, ἐκλύουσι. εἰ γὰρ δὴ τὸν πάντα χρόνον ἐντεταμένα εἴη,
                     ἐκραγείη ἄν, ὥστε ἐς τὸ δέον οὐκ ἂν ἔχοιεν αὐτοῖσι χρᾶσθαι. οὕτω δὴ καὶ
                     ἀνθρώπου κατάστασις· εἰ ἐθέλοι κατεσπουδάσθαι αἰεὶ μηδὲ ἐς παιγνίην τὸ μέρος
                     ἑωυτὸν ἀνιέναι, λάθοι ἂν ἤτοι μανεὶς ἢ ὅ γε ἀπόπληκτος γενόμενος. τὰ ἐγὼ
                     ἐπιστάμενος μέρος ἑκατέρῳ νέμω.</q>ταῦτα μὲν τοὺς φίλους ἀμείψατο.</p>
            </div>
            <div
               n="174"
               type="chapter">
               <p>λέγεται δὲ ὁ ἄμασις, καὶ ὅτε ἦν ἰδιώτης, ὡς φιλοπότης ἦν καὶ φιλοσκώμμων καὶ
                  οὐδαμῶς κατεσπουδασμένος ἀνήρ. ὅκως δέ μιν ἐπιλίποι πίνοντά τε καὶ εὐπαθέοντα τὰ
                  ἐπιτήδεα, κλέπτεσκε ἂν περιιών. οἱ δ᾽ ἄν μιν φάμενοι ἔχειν τὰ σφέτερα χρήματα
                  ἀρνεόμενον ἄγεσκον ἐπὶ μαντήιον, ὅκου ἑκάστοισι εἴη· πολλὰ μὲν δὴ καὶ ἡλίσκετο ὑπὸ
                  τῶν μαντηίων, πολλὰ δὲ καὶ ἀπέφευγε. ἐπείτε δὲ καὶ ἐβασίλευσε, ἐποίεε τοιάδε· ὅσοι
                  μὲν αὐτὸν τῶν θεῶν ἀπέλυσαν μὴ φῶρα εἶναι, τούτων μὲν τῶν ἱρῶν οὔτε ἐπεμέλετο οὔτε
                  ἐς ἐπισκευὴν ἐδίδου οὐδέν, οὐδὲ φοιτέων ἔθυε ὡς οὐδενὸς ἐοῦσι ἀξίοισι ψευδέα τε
                  μαντήια ἐκτημένοισι· ὅσοι δέ μιν κατέδησαν φῶρα εἶναι, τούτων δὲ ὡς ἀληθέως θεῶν
                  ἐόντων καὶ ἀψευδέα μαντήια παρεχομένων τὰ μάλιστα ἐπεμέλετο.</p>
            </div>
            <div
               n="175"
               type="chapter">
               <p>καὶ τοῦτο μὲν ἐν σάϊ τῇ ἀθηναίῃ προπύλαια θωμάσια οἷα ἐξεποίησε, πολλὸν πάντας
                  ὑπερβαλόμενος τῷ τε ὕψεϊ καὶ τῷ μεγάθεϊ, ὅσων τε τὸ μέγαθος λίθων ἐστὶ καὶ ὁκοίων
                  τέων· τοῦτο δὲ κολοσσοὺς μεγάλους καὶ ἀνδρόσφιγγας περιμήκεας ἀνέθηκε, λίθους τε
                  ἄλλους ἐς ἐπισκευὴν ὑπερφυέας τὸ μέγαθος ἐκόμισε. ἠγάγετο δὲ τούτων τοὺς μὲν ἐκ
                  τῶν κατὰ μέμφιν ἐουσέων λιθοτομιέων, τοὺς δὲ ὑπερμεγάθεας ἐξ ἐλεφαντίνης πόλιος
                  πλόον καὶ εἴκοσι ἡμερέων ἀπεχούσης ἀπὸ σάϊος. τὸ δὲ οὐκ ἥκιστα αὐτῶν ἀλλὰ μάλιστα
                  θωμάζω, ἐστι τόδε· οἴκημα μουνόλιθον ἐκόμισε ἐξ ἐλεφαντίνης πόλιος, καὶ τοῦτο
                  ἐκόμιζε μὲν ἐπ᾽ ἔτεα τρία, δισχίλιοι δέ οἱ προσετετάχατο ἄνδρες ἀγωγέες, καὶ οὗτοι
                  ἅπαντες ἦσαν κυβερνῆται. τῆς δὲ στέγης ταύτης τὸ μὲν μῆκος ἔξωθέν ἐστι εἷς τε καὶ
                  εἴκοσι πήχεες, εὖρος δὲ τεσσερεσκαίδεκα, ὕψος δὲ ὀκτώ. ταῦτα μὲν τὰ μέτρα ἔξωθεν
                  τῆς στέγης τῆς μουνολίθου ἐστί· ἀτὰρ ἔσωθεν τὸ μὲν μῆκος ὀκτωκαίδεκα πήχεων καὶ
                  πυγόνος, τὸ δὲ εὖρος δυώδεκα πήχεων , τὸ δὲ ὕψος πέντε πήχεών ἐστι. αὕτη τοῦ ἱροῦ
                  κεῖται παρὰ τὴν ἔσοδον. ἔσω γάρ μιν ἐς τὸ ἱρόν φασι τῶνδε εἵνεκα οὐκ ἐσελκύσαι·
                  τὸν ἀρχιτέκτονα αὐτῆς ἑλκομένης τῆς στέγης ἀναστενάξαι οἷά τε χρόνου ἐγγεγονότος
                  πολλοῦ καὶ ἀχθόμενον τῷ ἔργῳ, τὸν δὲ ἄμασιν ἐνθύμιον ποιησάμενον οὐκ ἐᾶν ἔτι
                  προσωτέρω ἑλκύσαι. ἤδη δέ τινες λέγουσι ὡς ἄνθρωπος διεφθάρη ὑπ᾽ αὐτῇ τῶν τις
                  αὐτὴν μοχλευόντων, καὶ ἀπὸ τούτου οὐκ ἐσελκυσθῆναι.</p>
            </div>
            <div
               n="176"
               type="chapter">
               <p>ἀνέθηκε δὲ καὶ ἐν τοῖσι ἄλλοισι ἱροῖσι ὁ ἄμασις πᾶσι τοῖσι ἐλλογίμοισι ἔργα τὸ
                  μέγαθος ἀξιοθέητα, ἐν δὲ καὶ ἐν μέμφι τὸν ὕπτιον κείμενον κολοσσὸν τοῦ ἡφαιστείου
                  ἔμπροσθε, τοῦ πόδες πέντε καὶ ἑβδομήκοντά εἰσι τὸ μῆκος. ἐπὶ δὲ τῷ αὐτῷ βάθρῳ
                  ἑστᾶσι αἰθιοπικοῦ ἐόντες λίθου δύο κολοσσοί, εἴκοσι ποδῶν τὸ μέγαθος ἐὼν ἑκάτερος,
                  ὁ μὲν ἔνθεν, ὁ δ᾽ ἔνθεν τοῦ μεγάλου. ἔστι δὲ λίθινος ἕτερος τοσοῦτος καὶ ἐν σάϊ,
                  κείμενος κατὰ τὸν αὐτὸν τρόπον τῷ ἐν μέμφι. τῇ ἴσι τε τὸ ἐν μέμφι ἱρὸν ἄμασίς ἐστι
                  ὁ ἐξοικοδομήσας, ἐὸν μέγα τε καὶ ἀξιοθεητότατον.</p>
            </div>
            <div
               n="177"
               type="chapter">
               <p>ἐπ᾽ ἀμάσιος δὲ βασιλέος λέγεται αἴγυπτος μάλιστα δὴ τότε εὐδαιμονῆσαι καὶ τὰ ἀπὸ
                  τοῦ ποταμοῦ τῇ χώρῃ γινόμενα καὶ τὰ ἀπὸ τῆς χώρης τοῖσι ἀνθρώποισι, καὶ πόλις ἐν
                  αὐτῇ γενέσθαι τὰς ἁπάσας τότε δισμυρίας τὰς οἰκεομένας.</p>
               <p>νόμον δὲ αἰγυπτίοισι τόνδε ἄμασίς ἐστι ὁ καταστήσας, ἀποδεικνύναι ἔτεος ἑκάστου τῷ
                  νομάρχῃ πάντα τινὰ αἰγυπτίων ὅθεν βιοῦται· μὴ δὲ ποιεῦντα ταῦτα μηδὲ ἀποφαίνοντα
                  δικαίην ζόην ἰθύνεσθαι θανάτῳ. σόλων δὲ ὁ ἀθηναῖος λαβὼν ἐξ αἰγύπτου τοῦτον τὸν
                  νόμον ἀθηναίοισι ἔθετο· τῷ ἐκεῖνοι ἐς αἰεὶ χρέωνται, ἐόντι ἀμώμῳ νόμῳ.</p>
            </div>
            <div
               n="178"
               type="chapter">
               <p>φιλέλλην δὲ γενόμενος ὁ ἄμασις ἄλλα τε ἐς ἑλλήνων μετεξετέρους ἀπεδέξατο καὶ δὴ
                  καὶ τοῖσι ἀπικνεομένοισι ἐς αἴγυπτον ἔδωκε ναύκρατιν πόλιν ἐνοικῆσαι· τοῖσι δὲ μὴ
                  βουλομένοισι αὐτῶν ἐνοικέειν, αὐτόσε δὲ ναυτιλλομένοισι ἔδωκε χώρους ἐνιδρύσασθαι
                  βωμοὺς καὶ τεμένεα θεοῖσι. τὸ μέν νυν μέγιστον αὐτῶν τέμενος καὶ ὀνομαστότατον ἐὸν
                  καὶ χρησιμώτατον, καλεόμενον δὲ ἑλλήνιον, αἵδε πόλιές εἰσι αἱ ἱδρυμέναι κοινῇ·
                  ἰώνων μὲν χίος καὶ τέως καὶ φώκαια καὶ κλαζομεναί, δωριέων δὲ ῥόδος καὶ κνίδος καὶ
                  ἁλικαρνησσὸς καὶ φάσηλις, αἰολέων δὲ ἡ μυτιληναίων μούνη. τουτέων μέν ἐστι τοῦτο
                  τὸ τέμενος, καὶ προστάτας τοῦ ἐμπορίου αὗται αἱ πόλιές εἰσι αἱ παρέχουσαι· ὅσαι δὲ
                  ἄλλαι πόλιες μεταποιεῦνται, οὐδέν σφι μετεὸν μεταποιεῦνται. χωρὶς δὲ<rs
                     type="ethnic">αἰγινῆται</rs>ἐπὶ ἑωυτῶν ἱδρύσαντο τέμενος διός, καὶ ἄλλο σάμιοι
                  ἥρης, καὶ μιλήσιοι ἀπόλλωνος.</p>
            </div>
            <div
               n="179"
               type="chapter">
               <p>ἦν δὲ τὸ παλαιὸν μούνη ναύκρατις ἐμπόριον καὶ ἄλλο οὐδὲν αἰγύπτου· εἰ δέ τις ἐς
                  τῶν τι ἄλλο στομάτων τοῦ νείλου ἀπίκοιτο, χρῆν ὀμόσαι μὴ μὲν ἑκόντα ἐλθεῖν,
                  ἀπομόσαντα δὲ τῇ νηὶ αὐτῇ πλέειν ἐς τὸ κανωβικόν· ἢ εἰ μή γε οἷά τε εἴη πρὸς
                  ἀνέμους ἀντίους πλέειν, τὰ φορτία ἔδεε περιάγειν ἐν βάρισι περὶ τὸ δέλτα, μέχρις
                  οὗ ἀπίκοιτο ἐς ναύκρατιν. οὕτω μὲν δὴ ναύκρατις ἐτετίμητο.</p>
            </div>
            <div
               n="180"
               type="chapter">
               <p>ἀμφικτυόνων δὲ μισθωσάντων τὸν ἐν δελφοῖσι νῦν ἐόντα νηὸν τριηκοσίων ταλάντων
                  ἐξεργάσασθαι ὁ γὰρ πρότερον ἐὼν αὐτόθι αὐτόματος κατεκάη , τοὺς δελφοὺς δὴ
                  ἐπέβαλλε τεταρτημόριον τοῦ μισθώματος παρασχεῖν. πλανώμενοι δὲ οἱ δελφοὶ περὶ τὰς
                  πόλις ἐδωτίναζον, ποιεῦντες δὲ τοῦτο οὐκ ἐλάχιστον ἐξ αἰγύπτου ἠνείκαντο· ἄμασις
                  μὲν γάρ σφι ἔδωκε χίλια στυπτηρίης τάλαντα, οἱ δὲ ἐν αἰγύπτῳ οἰκέοντες ἕλληνες
                  εἴκοσι μνέας.</p>
            </div>
            <div
               n="181"
               type="chapter">
               <p><seg
                     n="1">κυρηναίοισι δὲ<persName>ἄμασις</persName>φιλότητά τε καὶ συμμαχίην
                     συνεθήκατο. ἐδικαίωσε δὲ καὶ γῆμαι αὐτόθεν, εἴτε ἐπιθυμήσας ἑλληνίδος γυναικός,
                     εἴτε καὶ ἄλλως φιλότητος κυρηναίων εἵνεκα.</seg><seg
                     n="2">γαμέει δὲ ὦν, οἱ μὲν λέγουσι<persName>βάττου</persName>τοῦ<persName
                        n="hdt0001">ἀρκεσίλεω</persName>θυγατέρα, οἱ δὲ κριτοβούλου ἀνδρὸς τῶν ἀστῶν
                     δοκίμου, τῇ οὔνομα ἦν λαδίκη. τῇ ἐπείτε συγκλίνοιτο ὁ ἄμασις, μίσγεσθαι οὐκ
                     οἷός τε ἐγίνετο, τῇσι δὲ ἄλλῃσι γυναιξὶ ἐχρᾶτο.</seg><seg
                     n="3">ἐπείτε δὲ πολλὸν τοῦτο ἐγίνετο, εἶπε δὴ ὁ ἄμασις πρὸς τὴν λαδίκην ταύτην καλεομένην·<q
                        n="106"
                        who="#Amasis">ὦ γύναι, κατά με ἐφάρμαξας, καὶ ἔστι τοι οὐδεμία μηχανὴ μὴ οὐκ
                        ἀπολωλέναι κάκιστα γυναικῶν πασέων.</q></seg><seg
                     n="4">ἡ δὲ λαδίκη, ἐπείτε οἱ ἀρνεομένῃ οὐδὲν ἐγίνετο πρηΰτερος ὁ ἄμασις,
                     εὔχεται ἐν τῷ νόῳ τῇ ἀφροδίτῃ, ἤν οἱ ὑπ᾽ ἐκείνην τὴν νύκτα μιχθῇ ὁ ἄμασις,
                     τοῦτο γάρ οἱ κακοῦ εἶναι μῆχος, ἄγαλμά οἱ ἀποπέμψειν ἐς κυρήνην. μετὰ δὲ τὴν
                     εὐχὴν αὐτίκα οἱ ἐμίχθη ὁ ἄμασις. καὶ τὸ ἐνθεῦτεν ἤδη, ὁκότε ἔλθοι ἄμασις πρὸς
                     αὐτήν, ἐμίσγετο καὶ κάρτα μιν ἔστερξε μετὰ τοῦτο.</seg><seg
                     n="5">ἡ δὲ λαδίκη ἀπέδωκε τὴν εὐχὴν τῇ θεῷ· ποιησαμένη γὰρ ἄγαλμα ἀπέπεμψε ἐς
                     κυρήνην, τὸ ἔτι καὶ ἐς ἐμὲ ἦν σόον, ἔξω τεταγμένον τοῦ κυρηναίων ἄστεος. ταύτην
                     τὴν λαδίκην, ὡς ἐπεκράτησε καμβύσης αἰγύπτου καὶ ἐπύθετο αὐτῆς ἥτις εἴη,
                     ἀπέπεμψε ἀσινέα ἐς κυρήνην.</seg></p>
            </div>
            <div
               n="182"
               type="chapter">
               <p>ἀνέθηκε δὲ καὶ ἀναθήματα ὁ ἄμασις ἐς τὴν ἑλλάδα, τοῦτο μὲν ἐς κυρήνην ἄγαλμα
                  ἐπίχρυσον ἀθηναίης καὶ εἰκόνα ἑωυτοῦ γραφῇ εἰκασμένην, τοῦτο δὲ τῇ ἐν λίνδῳ
                  ἀθηναίῃ δύο τε ἀγάλματα λίθινα καὶ θώρηκα λίνεον ἀξιοθέητον, τοῦτο δ᾽ ἐς σάμον τῇ
                  ἥρῃ εἰκόνας ἑωυτοῦ διφασίας ξυλίνας, αἳ ἐν τῷ νηῷ τῷ μεγάλῳ ἱδρύατο ἔτι καὶ τὸ
                  μέχρις ἐμέο, ὄπισθε τῶν θυρέων. ἐς μέν νυν σάμον ἀνέθηκε κατὰ ξεινίην τὴν ἑωυτοῦ
                  τε καὶ πολυκράτεος τοῦ αἰάκεος, ἐς δὲ λίνδον ξεινίης μὲν οὐδεμιῆς εἵνεκεν, ὅτι δὲ
                  τὸ ἱρὸν τὸ ἐν λίνδῳ τὸ τῆς ἀθηναίης λέγεται τὰς τοῦ δαναοῦ θυγατέρας ἱδρύσασθαι,
                  προσσχούσας ὅτε ἀπεδίδρησκον τοὺς αἰγύπτου παῖδας. ταῦτα μὲν ἀνέθηκε ὁ ἄμασις.</p>
               <p>εἷλε δὲ κύπρον πρῶτος ἀνθρώπων καὶ κατεστρέψατο ἐς φόρου ἀπαγωγήν.</p>
            </div>
         </div>
         <div
            n="3"
            type="book">
            <head>θαλεια</head>
            <div
               n="1"
               type="chapter">
               <p>ἐπὶ τοῦτον δὴ τὸν ἄμασιν καμβύσης ὁ κύρου ἐστρατεύετο, ἄγων ἄλλους τε τῶν ἦρχε καὶ
                  ἑλλήνων ἴωνάς τε καὶ αἰολέας, δι᾽ αἰτίην τοιήνδε. πέμψας καμβύσης ἐς αἴγυπτον
                  κήρυκα αἴτεε ἄμασιν θυγατέρα, αἴτεε δὲ ἐκ βουλῆς ἀνδρὸς αἰγυπτίου, ὃς μεμφόμενος
                  ἀμάσι ἔπρηξε ταῦτα ὅτι μιν ἐξ ἁπάντων τῶν ἐν αἰγύπτῳ ἰητρῶν ἀποσπάσας ἀπὸ γυναικός
                  τε καὶ τέκνων ἔκδοτον ἐποίησε ἐς πέρσας, ὅτε κῦρος πέμψας παρὰ ἄμασιν αἴτεε ἰητρὸν
                  ὀφθαλμῶν, ὃς εἴη ἄριστος τῶν ἐν αἰγύπτῳ. ταῦτα δὴ ἐπιμεμφόμενος ὁ αἰγύπτιος ἐνῆγε
                  τῇ συμβουλίῃ κελεύων αἰτέειν τὸν καμβύσην ἄμασιν θυγατέρα, ἵνα ἢ δοὺς ἀνιῷτο ἢ μὴ
                  δοὺς καμβύσῃ ἀπέχθοιτο. ὁ δὲ ἄμασις τῇ δυνάμι τῶν περσέων ἀχθόμενος καὶ ἀρρωδέων
                  οὐκ εἶχε οὔτε δοῦναι οὔτε ἀρνήσασθαι· εὖ γὰρ ἠπίστατο ὅτι οὐκ ὡς γυναῖκά μιν
                  ἔμελλε καμβύσης ἕξειν ἀλλ᾽ ὡς παλλακήν. ταῦτα δὴ ἐκλογιζόμενος ἐποίησε τάδε. ἦν
                  ἀπρίεω τοῦ προτέρου βασιλέος θυγάτηρ κάρτα μεγάλη τε καὶ εὐειδής, μούνη τοῦ οἴκου
                  λελειμμένη, οὔνομα δέ οἱ ἦν νίτητις. ταύτην δὴ τὴν παῖδα ὁ ἄμασις κοσμήσας ἐσθῆτί
                  τε καὶ χρυσῷ ἀποπέμπει ἐς πέρσας ὡς ἑωυτοῦ θυγατέρα. μετὰ δὲ χρόνον ὥς μιν
                  ἠσπάζετο καμβύσης πατρόθεν ὀνομάζων, λέγει πρὸς αὐτὸν ἡ παῖς·<q
                     n="107"
                     who="#Nitetis">ὦ βασιλεῦ, διαβεβλημένος ὑπὸ ἀμάσιος οὐ μανθάνεις, ὃς ἐμὲ σοὶ
                     κόσμῳ ἀσκήσας ἀπέπεμψε, ὡς ἑωυτοῦ θυγατέρα διδούς, ἐοῦσαν τῇ ἀληθείῃ ἀπρίεω,
                     τὸν ἐκεῖνος ἐόντα ἑωυτοῦ δεσπότην μετ᾽ αἰγυπτίων ἐπαναστὰς ἐφόνευσε.</q>τοῦτο
                  δὴ τὸ ἔπος καὶ αὕτη ἡ αἰτίη ἐγγενομένη ἤγαγε καμβύσην τὸν κύρου μεγάλως θυμωθέντα
                  ἐπ᾽ αἴγυπτον. οὕτω μέν νυν λέγουσι πέρσαι.</p>
            </div>
            <div
               n="2"
               type="chapter">
               <p>αἰγύπτιοι δὲ οἰκηιοῦνται καμβύσην, φάμενοί μιν ἐκ ταύτης δὴ τῆς ἀπρίεω θυγατρὸς
                  γενέσθαι· κῦρον γὰρ εἶναι τὸν πέμψαντα παρὰ ἄμασιν ἐπὶ τὴν θυγατέρα, ἀλλ᾽ οὐ
                  καμβύσην. λέγοντες δὲ ταῦτα οὐκ ὀρθῶς λέγουσι· οὐ μὲν οὐδὲ λέληθε αὐτοὺς εἰ γάρ
                  τινες καὶ ἄλλοι, τὰ περσέων νόμιμα ὀρθῶς ἐπιστέαται καὶ αἰγύπτιοι ὅτι πρῶτα μὲν
                  νόθον οὔ σφι νόμος ἐστὶ βασιλεῦσαι γνησίου παρεόντος, αὖτις δὲ ὅτι κασσανδάνης τῆς
                  φαρνάσπεω θυγατρὸς ἦν παῖς καμβύσης, ἀνδρὸς ἀχαιμενίδεω, ἀλλ᾽ οὐκ ἐκ τῆς
                  αἰγυπτίης. ἀλλὰ παρατρέπουσι τὸν λόγον προσποιεύμενοι τῇ κύρου οἰκίῃ συγγενέες
                  εἶναι.</p>
            </div>
            <div
               n="3"
               type="chapter">
               <p>καὶ ταῦτα μὲν ὧδε ἔχει. λέγεται δὲ καὶ ὅδε λόγος, ἐμοὶ μὲν οὐ πιθανός, ὡς τῶν
                  περσίδων γυναικῶν ἐσελθοῦσά τις παρὰ τὰς κύρου γυναῖκας, ὡς εἶδε τῇ κασσανδάνῃ
                  παρεστεῶτα τέκνα εὐειδέα τε καὶ μεγάλα, πολλῷ ἐχρᾶτο τῷ ἐπαίνῳ ὑπερθωμάζουσα, ἡ δὲ
                  κασσανδάνη, ἐοῦσα τοῦ κύρου γυνή, εἶπε τάδε·<q
                     n="108"
                     who="#Cassandane">τοιῶνδε μέντοι ἐμὲ παίδων μητέρα ἐοῦσαν κῦρος ἐν ἀτιμίῃ ἔχει,
                     τὴν δὲ ἀπ᾽ αἰγύπτου ἐπίκτητον ἐν τιμῇ τίθεται.</q>τὴν μὲν ἀχθομένην τῇ νιτήτι
                  εἰπεῖν ταῦτα, τῶν δέ οἱ παίδων τὸν πρεσβύτερον εἰπεῖν καμβύσην·<q
                     n="109"
                     who="#Cambyses">τοιγάρ τοι, ὦ μῆτερ, ἐπεὰν ἐγὼ γένωμαι ἀνήρ, αἰγύπτου τὰ μὲν
                     ἄνω κάτω θήσω, τὰ δὲ κάτω ἄνω.</q>ταῦτα εἰπεῖν αὐτὸν ἔτεα ὡς δέκα κου γεγονότα,
                  καὶ τὰς γυναῖκας ἐν θώματι γενέσθαι· τὸν δὲ διαμνημονεύοντα οὕτω δή, ἐπείτε
                  ἀνδρώθη καὶ ἔσχε τὴν βασιληίην, ποιήσασθαι τὴν ἐπ᾽ αἴγυπτον στρατηίην.</p>
            </div>
            <div
               n="4"
               type="chapter">
               <p>συνήνεικε δὲ καὶ ἄλλο τι τοιόνδε πρῆγμα γενέσθαι ἐς τὴν ἐπιστράτευσιν ταύτην. ἦν
                  τῶν ἐπικούρων τῶν ἀμάσιος ἀνὴρ γένος μὲν ἁλικαρνησσεύς, οὔνομα δέ οἱ ἦν φάνης, καὶ
                  γνώμην ἱκανὸς καὶ τὰ πολέμια ἄλκιμος. οὗτος ὁ φάνης μεμφόμενός κού τι ἀμάσι
                  ἐκδιδρήσκει πλοίῳ ἐξ αἰγύπτου, βουλόμενος καμβύσῃ ἐλθεῖν ἐς λόγους. οἷα δὲ ἐόντα
                  αὐτὸν ἐν τοῖσι ἐπικούροισι λόγου οὐ σμικροῦ ἐπιστάμενόν τε τὰ περὶ αἴγυπτον
                  ἀτρεκέστατα, μεταδιώκει ὁ ἄμασις σπουδὴν ποιεύμενος ἑλεῖν, μεταδιώκει δὲ τῶν
                  εὐνούχων τὸν πιστότατον ἀποστείλας τριήρεϊ κατ᾽ αὐτόν, ὃς αἱρέει μιν ἐν λυκίῃ,
                  ἑλὼν δὲ οὐκ ἀνήγαγε ἐς αἴγυπτον· σοφίῃ γάρ μιν περιῆλθε ὁ φάνης· καταμεθύσας γὰρ
                  τοὺς φυλάκους ἀπαλλάσσετο ἐς πέρσας. ὁρμημένῳ δὲ στρατεύεσθαι καμβύσῃ ἐπ᾽ αἴγυπτον
                  καὶ ἀπορέοντι τὴν ἔλασιν, ὅκως τὴν ἄνυδρον διεκπερᾷ, ἐπελθὼν φράζει μὲν καὶ τἆλλα
                  τὰ ἀμάσιος πρήγματα, ἐξηγέεται δὲ καὶ τὴν ἔλασιν, ὧδε παραινέων, πέμψαντα παρὰ τὸν
                  ἀραβίων βασιλέα δέεσθαι τὴν διέξοδόν οἱ ἀσφαλέα παρασχεῖν.</p>
            </div>
            <div
               n="5"
               type="chapter">
               <p>μούνῃ δὲ ταύτῃ εἰσὶ φανεραὶ ἐσβολαὶ ἐς αἴγυπτον. ἀπὸ γὰρ φοινίκης μέχρις οὔρων τῶν
                  καδύτιος πόλιος ἡ γῆ ἐστι συρίων τῶν παλαιστίνων καλεομένων· ἀπὸ δὲ καδύτιος
                  ἐούσης πόλιος, ὡς ἐμοὶ δοκέει, σαρδίων οὐ πολλῷ ἐλάσσονος, ἀπὸ ταύτης τὰ ἐμπόρια
                  τὰ ἐπὶ θαλάσσης μέχρις ἰηνύσου πόλιός ἐστι τοῦ ἀραβίου· ἀπὸ δὲ ἰηνύσου αὖτις
                  συρίων μέχρι σερβωνίδος λίμνης, παρ᾽ ἣν δὴ τὸ κάσιον ὄρος τείνει ἐς θάλασσαν· ἀπὸ
                  δὲ σερβωνίδος λίμνης, ἐν τῇ δὴ λόγος τὸν τυφῶ κεκρύφθαι, ἀπὸ ταύτης ἤδη αἴγυπτος.
                  τὸ δὴ μεταξὺ ἰηνύσου πόλιος καὶ κασίου τε ὄρεος καὶ τῆς σερβωνίδος λίμνης, ἐὸν
                  τοῦτο οὐκ ὀλίγον χωρίον ἀλλὰ ὅσον τε ἐπὶ τρεῖς ἡμέρας ὁδοῦ, ἄνυδρόν ἐστι
                  δεινῶς.</p>
            </div>
            <div
               n="6"
               type="chapter">
               <p>τὸ δὲ ὀλίγοι τῶν ἐς αἴγυπτον ναυτιλλομένων ἐννενώκασι, τοῦτο ἔρχομαι φράσων. ἐς
                  αἴγυπτον ἐκ τῆς ἑλλάδος πάσης καὶ πρὸς ἐκ φοινίκης κέραμος ἐσάγεται πλήρης οἴνου
                  δι᾽ ἔτεος ἑκάστου, καὶ ἓν κεράμιον οἰνηρὸν ἀριθμῷ κεινὸν οὐκ ἔστι ὡς λόγῳ εἰπεῖν
                  ἰδέσθαι. κοῦ δῆτα, εἴποι τις ἄν, ταῦτα ἀναισιμοῦται; ἐγὼ καὶ τοῦτο φράσω. δεῖ τὸν
                  μὲν δήμαρχον ἕκαστον ἐκ τῆς ἑωυτοῦ πόλιος συλλέξαντα πάντα τὸν κέραμον ἄγειν ἐς
                  μέμφιν, τοὺς δὲ ἐκ μέμφιος ἐς ταῦτα δὴ τὰ ἄνυδρα τῆς συρίης κομίζειν πλήσαντας
                  ὕδατος. οὕτω ὁ ἐπιφοιτέων κέραμος καὶ ἐξαιρεόμενος ἐν αἰγύπτῳ ἐπὶ τὸν παλαιὸν
                  κομίζεται ἐς συρίην.</p>
            </div>
            <div
               n="7"
               type="chapter">
               <p>οὕτω μέν νυν πέρσαι εἰσὶ οἱ τὴν ἐσβολὴν ταύτην παρασκευάσαντες ἐς αἴγυπτον, κατὰ
                  δὴ τὰ εἰρημένα σάξαντες ὕδατι, ἐπείτε τάχιστα παρέλαβον αἴγυπτον. τότε δὲ οὐκ
                  ἐόντος κω ὕδατος ἑτοίμου, καμβύσης πυθόμενος τοῦ ἁλικαρνησσέος ξείνου, πέμψας παρὰ
                  τὸν ἀραβίων βασιλέα ἀγγέλους καὶ δεηθεὶς τῆς ἀσφαλείης ἔτυχε, πίστις δούς τε καὶ
                  δεξάμενος παρ᾽ αὐτοῦ.</p>
            </div>
            <div
               n="8 "
               type="chapter">
               <p>σέβονται δὲ ἀράβιοι πίστις ἀνθρώπων ὅμοια τοῖσι μάλιστα. ποιεῦνται δὲ αὐτὰς τρόπῳ
                  τοιῷδε. τῶν βουλομένων τὰ πιστὰ ποιέεσθαι ἄλλος ἀνὴρ ἀμφοτέρων αὐτῶν ἐν μέσῳ
                  ἑστεὼς λίθῳ ὀξέϊ τὸ ἔσω τῶν χειρῶν παρὰ τοὺς δακτύλους τοὺς μεγάλους ἐπιτάμνει τῶν
                  ποιευμένων τὰς πίστις, καὶ ἔπειτα λαβὼν ἐκ τοῦ ἱματίου ἑκατέρου κροκύδα ἀλείφει τῷ
                  αἵματι ἐν μέσῳ κειμένους λίθους ἑπτά, τοῦτο δὲ ποιέων ἐπικαλέει τε τὸν διόνυσον
                  καὶ τὴν οὐρανίην. ἐπιτελέσαντος δὲ τούτου ταῦτα ὁ τὰς πίστις ποιησάμενος τοῖσι
                  φίλοισι παρεγγυᾷ τὸν ξεῖνον ἢ καὶ τὸν ἀστόν, ἢν πρὸς ἀστὸν ποιῆται, οἱ δὲ φίλοι
                  καὶ αὐτοὶ τὰς πίστις δικαιοῦσι σέβεσθαι. διόνυσον δὲ θεῶν μοῦνον καὶ τὴν οὐρανίην
                  ἡγέονται εἶναι, καὶ τῶν τριχῶν τὴν κουρὴν κείρεσθαί φασι κατά περ αὐτὸν τὸν
                  διόνυσον κεκάρθαι· κείρονται δὲ περιτρόχαλα, ὑποξυροῦντες τοὺς κροτάφους.
                  ὀνομάζουσι δὲ τὸν μὲν διόνυσον ὀροτάλτ, τὴν δὲ οὐρανίην ἀλιλάτ.</p>
            </div>
            <div
               n="9"
               type="chapter">
               <p>ἐπεὶ ὦν τὴν πίστιν τοῖσι ἀγγέλοισι τοῖσι παρὰ καμβύσεω ἀπιγμένοισι ἐποιήσατο ὁ
                  ἀράβιος, ἐμηχανᾶτο τοιάδε· ἀσκοὺς καμήλων πλήσας ὕδατος ἐπέσαξε ἐπὶ τὰς ζωὰς τῶν
                  καμήλων πάσας, τοῦτο δὲ ποιήσας ἤλασε ἐς τὴν ἄνυδρον καὶ ὑπέμενε ἐνθαῦτα τὸν
                  καμβύσεω στρατόν. οὗτος μὲν ὁ πιθανώτερος τῶν λόγων εἴρηται, δεῖ δὲ καὶ τὸν ἧσσον
                  πιθανόν, ἐπεί γε δὴ λέγεται, ῥηθῆναι. ποταμός ἐστι μέγας ἐν τῇ ἀραβίῃ τῷ οὔνομα
                  κόρυς, ἐκδιδοῖ δὲ οὗτος ἐς τὴν ἐρυθρὴν καλεομένην θάλασσαν. ἀπὸ τούτου δὴ ὦν τοῦ
                  ποταμοῦ λέγεται τὸν βασιλέα τῶν ἀραβίων, ῥαψάμενον ὠμοβοέων καὶ ἄλλων δερμάτων
                  ὀχετὸν μήκεϊ ἐξικνεόμενον ἐς τὴν ἄνυδρον, ἀγαγεῖν διὰ δὴ τούτων τὸ ὕδωρ, ἐν δὲ τῇ
                  ἀνύδρῳ μεγάλας δεξαμενὰς ὀρύξασθαι, ἵνα δεκόμεναι τὸ ὕδωρ σῴζωσι ὁδὸς δ᾽ ἐστὶ
                  δυώδεκα ἡμερέων ἀπὸ τοῦ ποταμοῦ ἐς ταύτην τὴν ἄνυδρον · ἀγαγεῖν δέ μιν δι᾽ ὀχετῶν
                  τριῶν ἐς τριξὰ χωρία.</p>
            </div>
            <div
               n="10"
               type="chapter">
               <p>ἐν δὲ τῷ πηλουσίῳ καλεομένῳ στόματι τοῦ νείλου ἐστρατοπεδεύετο ψαμμήνιτος ὁ
                  ἀμάσιος παῖς, ὑπομένων καμβύσην. ἄμασιν γὰρ οὐ κατέλαβε ζώοντα καμβύσης ἐλάσας ἐπ᾽
                  αἴγυπτον, ἀλλὰ βασιλεύσας ὁ ἄμασις τέσσερα καὶ τεσσεράκοντα ἔτεα ἀπέθανε, ἐν τοῖσι
                  οὐδέν οἱ μέγα ἀνάρσιον πρῆγμα συνηνείχθη· ἀποθανὼν δὲ καὶ ταριχευθεὶς ἐτάφη ἐν
                  τῇσι ταφῇσι τῇσι ἐν τῷ ἱρῷ, τὰς αὐτὸς οἰκοδομήσατο. ἐπὶ ψαμμηνίτου δὲ τοῦ ἀμάσιος
                  βασιλεύοντος αἰγύπτου φάσμα αἰγυπτίοισι μέγιστον δὴ ἐγένετο· ὕσθησαν γὰρ θῆβαι αἱ
                  αἰγύπτιαι, οὔτε πρότερον οὐδαμὰ ὑσθεῖσαι οὔτε ὕστερον τὸ μέχρις ἐμέο, ὡς λέγουσι
                  αὐτοὶ θηβαῖοι. οὐ γὰρ δὴ ὕεται τὰ ἄνω τῆς αἰγύπτου τὸ παράπαν· ἀλλὰ καὶ τότε
                  ὕσθησαν αἱ θῆβαι ψακάδι.</p>
            </div>
            <div
               n="11"
               type="chapter">
               <p>οἱ δὲ πέρσαι ἐπείτε διεξελάσαντες τὴν ἄνυδρον ἵζοντο πέλας τῶν αἰγυπτίων ὡς
                  συμβαλέοντες, ἐνθαῦτα οἱ ἐπίκουροι οἱ τοῦ αἰγυπτίου, ἐόντες ἄνδρες ἕλληνές τε καὶ
                  κᾶρες, μεμφόμενοι τῷ φάνῃ ὅτι στρατὸν ἤγαγε ἐπ᾽ αἴγυπτον ἀλλόθροον, μηχανῶνται
                  πρῆγμα ἐς αὐτὸν τοιόνδε. ἦσαν τῷ φάνῃ παῖδες ἐν αἰγύπτῳ καταλελειμμένοι· τούτους
                  ἀγαγόντες ἐς τὸ στρατόπεδον καὶ ἐς ὄψιν τοῦ πατρὸς κρητῆρα ἐν μέσῳ ἔστησαν
                  ἀμφοτέρων τῶν στρατοπέδων, μετὰ δὲ ἀγινέοντες κατὰ ἕνα ἕκαστον τῶν παίδων ἔσφαζον
                  ἐς τὸν κρητῆρα· διὰ πάντων δὲ διεξελθόντες τῶν παίδων οἶνόν τε καὶ ὕδωρ ἐσεφόρεον
                  ἐς αὐτόν, ἐμπιόντες δὲ τοῦ αἵματος πάντες οἱ ἐπίκουροι οὕτω δὴ συνέβαλον. μάχης δὲ
                  γενομένης καρτερῆς καὶ πεσόντων ἐξ ἀμφοτέρων τῶν στρατοπέδων πλήθεϊ πολλῶν
                  ἐτράποντο οἱ αἰγύπτιοι.</p>
            </div>
            <div
               n="12"
               type="chapter">
               <p>θῶμα δὲ μέγα εἶδον πυθόμενος παρὰ τῶν ἐπιχωρίων. τῶν γὰρ ὀστέων κεχυμένων χωρὶς
                  ἑκατέρων τῶν ἐν τῇ μάχῃ ταύτῃ πεσόντων χωρὶς μὲν γὰρ τῶν περσέων κεῖται τὰ ὀστέα,
                  ὡς ἐχωρίσθη κατ᾽ ἀρχάς, ἑτέρωθι δὲ τὰ τῶν αἰγυπτίων , αἱ μὲν τῶν περσέων κεφαλαί
                  εἰσι ἀσθενέες οὕτω ὥστε, εἰ θέλεις ψήφῳ μούνῃ βαλεῖν, διατετρανέεις, αἱ δὲ τῶν
                  αἰγυπτίων οὕτω δή τι ἰσχυραί, μόγις ἂν λίθῳ παίσας διαρρήξειας. αἴτιον δὲ τούτου
                  τόδε ἔλεγον, καὶ ἐμέ γε εὐπετέως ἔπειθον, ὅτι αἰγύπτιοι μὲν αὐτίκα ἀπὸ παιδίων
                  ἀρξάμενοι ξυροῦνται τὰς κεφαλὰς καὶ πρὸς τὸν ἥλιον παχύνεται τὸ ὀστέον. τὠυτὸ δὲ
                  τοῦτο καὶ τοῦ μὴ φαλακροῦσθαι αἴτιόν ἐστι· αἰγυπτίων γὰρ ἄν τις ἐλαχίστους ἴδοιτο
                  φαλακροὺς πάντων ἀνθρώπων. τούτοισι μὲν δὴ τοῦτό ἐστι αἴτιον ἰσχυρὰς φορέειν τὰς
                  κεφαλάς, τοῖσι δὲ πέρσῃσι, ὅτι ἀσθενέας φορέουσι τὰς κεφαλάς, αἴτιον τόδε·
                  σκιητροφέουσι ἐξ ἀρχῆς πίλους τιάρας φορέοντες. ταῦτα μέν νυν τοιαῦτα ἐόντα εἶδον·
                  εἶδον δὲ καὶ ἄλλα ὅμοια τούτοισι ἐν παπρήμι ἐπὶ τῶν ἅμα ἀχαιμένεϊ τῷ δαρείου
                  διαφθαρέντων ὑπὸ ἰνάρω τοῦ λίβυος.</p>
            </div>
            <div
               n="13"
               type="chapter">
               <p>οἱ δὲ αἰγύπτιοι ἐκ τῆς μάχης ὡς ἐτράποντο, ἔφευγον οὐδενὶ κόσμῳ. κατειληθέντων δὲ
                  ἐς μέμφιν ἔπεμπε ἀνὰ ποταμὸν καμβύσης νέα μυτιληναίην κήρυκα ἄγουσαν ἄνδρα πέρσην,
                  ἐς ὁμολογίην προκαλεόμενος αἰγυπτίους· οἱ δὲ ἐπείτε τὴν νέα εἶδον ἐσελθοῦσαν ἐς
                  τὴν μέμφιν, ἐκχυθέντες ἁλέες ἐκ τοῦ τείχεος τήν τε νέα διέφθειραν καὶ τοὺς ἄνδρας
                  κρεοργηδὸν διασπάσαντες ἐφόρεον ἐς τὸ τεῖχος. καὶ αἰγύπτιοι μὲν μετὰ τοῦτο
                  πολιορκεόμενοι χρόνῳ παρέστησαν. οἱ δὲ προσεχέες λίβυες δείσαντες τὰ περὶ τὴν
                  αἴγυπτον γεγονότα παρέδοσαν σφέας αὐτοὺς ἀμαχητὶ καὶ φόρον τε ἐτάξαντο καὶ δῶρα
                  ἔπεμπον. ὣς δὲ κυρηναῖοι καὶ βαρκαῖοι, δείσαντες ὁμοίως καὶ οἱ λίβυες, ἕτερα
                  τοιαῦτα ἐποίησαν. καμβύσης δὲ τὰ μὲν παρὰ λιβύων ἐλθόντα δῶρα φιλοφρόνως ἐδέξατο,
                  τὰ δὲ παρὰ κυρηναίων ἀπικόμενα μεμφθείς, ὡς ἐμοὶ δοκέει, ὅτι ἦν ὀλίγα ἔπεμψαν γὰρ
                  δὴ πεντακοσίας μνέας ἀργυρίου οἱ κυρηναῖοι , ταύτας δρασσόμενος αὐτοχειρίῃ
                  διέσπειρε τῇ στρατιῇ.</p>
            </div>
            <div
               n="14"
               type="chapter">
               <p>ἡμέρῃ δὲ δεκάτῃ ἀπ᾽ ἧς παρέλαβε τὸ τεῖχος τὸ ἐν μέμφι καμβύσης, κατίσας ἐς τὸ
                  προάστειον ἐπὶ λύμῃ τὸν βασιλέα τῶν αἰγυπτίων ψαμμήνιτον, βασιλεύσαντα μῆνας ἕξ,
                  τοῦτον κατίσας σὺν ἄλλοισι αἰγυπτίοισι διεπειρᾶτο αὐτοῦ τῆς ψυχῆς ποιέων τοιάδε.
                  στείλας αὐτοῦ τὴν θυγατέρα ἐσθῆτι δουληίῃ ἐξέπεμπε ἐπ᾽ ὕδωρ ἔχουσαν ὑδρήιον,
                  συνέπεμπε δὲ καὶ ἄλλας παρθένους ἀπολέξας ἀνδρῶν τῶν πρώτων, ὁμοίως ἐσταλμένας τῇ
                  τοῦ βασιλέος. ὡς δὲ βοῇ τε καὶ κλαυθμῷ παρήισαν αἱ παρθένοι παρὰ τοὺς πατέρας, οἱ
                  μὲν ἄλλοι πάντες ἀντεβόων τε καὶ ἀντέκλαιον ὁρῶντες τὰ τέκνα κεκακωμένα, ὁ δὲ
                  ψαμμήνιτος προϊδὼν καὶ μαθὼν ἔκυψε ἐς τὴν γῆν. παρελθουσέων δὲ τῶν ὑδροφόρων,
                  δεύτερά οἱ τὸν παῖδα ἔπεμπε μετ᾽ ἄλλων αἰγυπτίων δισχιλίων τὴν αὐτὴν ἡλικίην
                  ἐχόντων, τούς τε αὐχένας κάλῳ δεδεμένους καὶ τὰ στόματα ἐγκεχαλινωμένους. ἤγοντο
                  δὲ ποινὴν τείσοντες μυτιληναίων τοῖσι ἐν μέμφι ἀπολομένοισι σὺν τῇ νηί· ταῦτα γὰρ
                  ἐδίκασαν οἱ βασιλήιοι δικασταί, ὑπὲρ ἀνδρὸς ἑκάστου δέκα αἰγυπτίων τῶν πρώτων
                  ἀνταπόλλυσθαι. ὁ δὲ ἰδὼν παρεξιόντας καὶ μαθὼν τὸν παῖδα ἡγεόμενον ἐπὶ θάνατον,
                  τῶν ἄλλων αἰγυπτίων τῶν περικατημένων αὐτὸν κλαιόντων καὶ δεινὰ ποιεύντων, τὠυτὸ
                  ἐποίησε τὸ καὶ ἐπὶ τῇ θυγατρί. παρελθόντων δὲ καὶ τούτων συνήνεικε ὥστε τῶν
                  συμποτέων οἱ ἄνδρα ἀπηλικέστερον, ἐκπεπτωκότα ἐκ τῶν ἐόντων ἔχοντά τε οὐδὲν εἰ μὴ
                  ὅσα πτωχὸς καὶ προσαιτέοντα τὴν στρατιήν, παριέναι ψαμμήνιτόν τε τὸν ἀμάσιος καὶ
                  τοὺς ἐν τῷ προαστείῳ κατημένους αἰγυπτίων. ὁ δὲ ψαμμήνιτος ὡς εἶδε, ἀνακλαύσας
                  μέγα καὶ καλέσας ὀνομαστὶ τὸν ἑταῖρον ἐπλήξατο τὴν κεφαλήν. ἦσαν δ᾽ ἄρα αὐτοῦ
                  φύλακοι, οἳ τὸ ποιεύμενον πᾶν ἐξ ἐκείνου ἐπ᾽ ἑκάστῃ ἐξόδῳ καμβύσῃ ἐσήμαινον.
                  θωμάσας δὲ ὁ καμβύσης τὰ ποιεύμενα πέμψας ἄγγελον εἰρώτα αὐτὸν λέγων τάδε·<q
                     n="110"
                     who="#Cambyses">δεσπότης σε καμβύσης, ψαμμήνιτε, εἰρωτᾷ δι᾽ ὅ τι δὴ τὴν μὲν
                     θυγατέρα ὁρέων κεκακωμένην καὶ τὸν παῖδα ἐπὶ θάνατον στείχοντα οὔτε ἀνέβωσας
                     οὔτε ἀνέκλαυσας, τὸν δὲ πτωχὸν οὐδὲν σοὶ προσήκοντα, ὡς ἄλλων πυνθάνεται,
                     ἐτίμησας.</q>ὁ μὲν δὴ ταῦτα ἐπειρώτα, ὁ δ᾽ ἀμείβετο τοῖσδε·<q
                     n="111"
                     who="#Psammenitus">ὦ παῖ κύρου, τὰ μὲν οἰκήια ἦν μέζω κακὰ ἢ ὥστε ἀνακλαίειν,
                     τὸ δὲ τοῦ ἑταίρου πένθος ἄξιον ἦν δακρύων, ὃς ἐκ πολλῶν τε καὶ εὐδαιμόνων
                     ἐκπεσὼν ἐς πτωχηίην ἀπῖκται ἐπὶ γήραος οὐδῷ.</q>καὶ ταῦτα ὡς ἀπενειχθέντα
                  ἤκουσαν εὖ δοκέειν σφι εἰρῆσθαι· ὡς δὲ λέγεται ὑπ᾽ αἰγυπτίων, δακρύειν μὲν κροῖσον
                  ἐτετεύχεε γὰρ καὶ οὗτος ἐπισπόμενος καμβύσῃ ἐπ᾽ αἴγυπτον , δακρύειν δὲ περσέων
                  τοὺς παρεόντας, αὐτῷ τε καμβύσῃ ἐσελθεῖν οἶκτόν τινα καὶ αὐτίκα κελεύειν τόν τέ οἱ
                  παῖδα ἐκ τῶν ἀπολλυμένων σῴζειν καὶ αὐτὸν ἐκ τοῦ προαστείου ἀναστήσαντας ἄγειν
                  παρ᾽ ἑωυτόν.</p>
            </div>
            <div
               n="15"
               type="chapter">
               <p>τὸν μὲν δὴ παῖδα εὗρον οἱ μετιόντες οὐκέτι περιεόντα ἀλλὰ πρῶτον κατακοπέντα,
                  αὐτὸν δὲ ψαμμήνιτον ἀναστήσαντες ἦγον παρὰ καμβύσην· ἔνθα τοῦ λοιποῦ διαιτᾶτο ἔχων
                  οὐδὲν βίαιον. εἰ δὲ καὶ ἠπιστήθη μὴ πολυπρηγμονέειν, ἀπέλαβε ἂν αἴγυπτον ὥστε
                  ἐπιτροπεύειν αὐτῆς, ἐπεὶ τιμᾶν ἐώθασι πέρσαι τῶν βασιλέων τοὺς παῖδας· τῶν, εἰ καί
                  σφεων ἀποστέωσι, ὅμως τοῖσί γε παισὶ αὐτῶν ἀποδιδοῦσι τὴν ἀρχήν. πολλοῖσι μέν νυν
                  καὶ ἄλλοισι ἔστι σταθμώσασθαι ὅτι τοῦτο οὕτω νενομίκασι ποιέειν, ἐν δὲ καὶ τῷ τε
                  ἰνάρω τοῦ λίβυος παιδὶ θαννύρᾳ, ὃς ἀπέλαβε τήν οἱ ὁ πατὴρ εἶχε ἀρχήν, καὶ τῷ
                  ἀμυρταίου παυσίρι· καὶ γὰρ οὗτος ἀπέλαβε τὴν τοῦ πατρὸς ἀρχήν· καίτοι ἰνάρω γε καὶ
                  ἀμυρταίου οὐδαμοί κω πέρσας κακὰ πλέω ἐργάσαντο. νῦν δὲ μηχανώμενος κακὰ ὁ
                  ψαμμήνιτος ἔλαβε τὸν μισθόν· ἀπιστὰς γὰρ αἰγυπτίους ἥλω, ἐπείτε δὲ ἐπάϊστος
                  ἐγένετο ὑπὸ καμβύσεω, αἷμα ταύρου πιὼν ἀπέθανε παραχρῆμα. οὕτω δὴ οὗτος
                  ἐτελεύτησε.</p>
            </div>
            <div
               n="16"
               type="chapter">
               <p>καμβύσης δὲ ἐκ μέμφιος ἀπίκετο ἐς σάϊν πόλιν, βουλόμενος ποιῆσαι τὰ δὴ καὶ
                  ἐποίησε. ἐπείτε γὰρ ἐσῆλθε ἐς τὰ τοῦ ἀμάσιος οἰκία, αὐτίκα ἐκέλευε ἐκ τῆς ταφῆς
                  τὸν ἀμάσιος νέκυν ἐκφέρειν ἔξω· ὡς δὲ ταῦτά οἱ ἐπιτελέα ἐγένετο, μαστιγοῦν τὸν
                  νέκυν ἐκέλευε καὶ τὰς τρίχας ἀποτίλλειν καὶ κεντροῦν τε καὶ τἆλλα πάντα
                  λυμαίνεσθαι. ἐπείτε δὲ καὶ ταῦτα ἔκαμον ποιεῦντες ὁ γὰρ δὴ νεκρὸς ἅτε
                  τεταριχευμένος ἀντεῖχέ τε καὶ οὐδὲν διεχέετο , ἐκέλευσέ μιν ὁ καμβύσης κατακαῦσαι,
                  ἐντελλόμενος οὐκ ὅσια· πέρσαι γὰρ θεὸν νομίζουσι εἶναι τὸ πῦρ. τὸ ὦν κατακαίειν
                  τοὺς νεκροὺς οὐδαμῶς ἐν νόμῳ οὐδετέροισί ἐστι, πέρσῃσι μὲν δι᾽ ὅ περ εἴρηται, θεῷ
                  οὐ δίκαιον εἶναι λέγοντες νέμειν νεκρὸν ἀνθρώπου· αἰγυπτίοισι δὲ νενόμισται τὸ πῦρ
                  θηρίον εἶναι ἔμψυχον, πάντα δὲ αὐτὸ κατεσθίειν τά περ ἂν λάβῃ, πλησθὲν δὲ αὐτὸ τῆς
                  βορῆς συναποθνῄσκειν τῷ κατεσθιομένῳ· οὐκ ὦν θηρίοισι νόμος οὐδαμῶς σφί ἐστι τὸν
                  νέκυν διδόναι· καὶ διὰ ταῦτα ταριχεύουσι, ἵνα μὴ κείμενος ὑπὸ εὐλέων καταβρωθῇ.
                  οὕτω δὴ οὐδετέροισι νομιζόμενα ἐνετέλλετο ποιέειν ὁ καμβύσης. ὡς μέντοι αἰγύπτιοι
                  λέγουσι, οὐκ ἄμασις ἦν ὁ ταῦτα παθών, ἀλλὰ ἄλλος τις τῶν αἰγυπτίων ἔχων τὴν αὐτὴν
                  ἡλικίην ἀμάσι, τῷ λυμαινόμενοι πέρσαι ἐδόκεον ἀμάσι λυμαίνεσθαι. λέγουσι γὰρ ὡς
                  πυθόμενος ἐκ μαντηίου ὁ ἄμασις τὰ περὶ ἑωυτὸν ἀποθανόντα μέλλοντα γίνεσθαι, οὕτω
                  δὴ ἀκεόμενος τὰ ἐπιφερόμενα τὸν μὲν ἄνθρωπον τοῦτον τὸν μαστιγωθέντα ἀποθανόντα
                  ἔθαψε ἐπὶ τῇσι θύρῃσι ἐντὸς τῆς ἑωυτοῦ θήκης, ἑωυτὸν δὲ ἐνετείλατο τῷ παιδὶ ἐν
                  μυχῷ τῆς θήκης ὡς μάλιστα θεῖναι. αἱ μέν νυν ἐκ τοῦ ἀμάσιος ἐντολαὶ αὗται αἱ ἐς
                  τὴν ταφήν τε καὶ τὸν ἄνθρωπον ἔχουσαι οὔ μοι δοκέουσι ἀρχὴν γενέσθαι, ἄλλως δ᾽
                  αὐτὰ αἰγύπτιοι σεμνοῦν.</p>
            </div>
            <div
               n="17"
               type="chapter">
               <p><seg
                     n="1">μετὰ δὲ ταῦτα ὁ καμβύσης ἐβουλεύσατο τριφασίας στρατηίας, ἐπί τε
                     καρχηδονίους καὶ ἐπὶ ἀμμωνίους καὶ ἐπὶ τοὺς μακροβίους αἰθίοπας, οἰκημένους δὲ
                     λιβύης ἐπὶ τῇ νοτίῃ θαλάσσῃ.</seg><seg
                     n="2">βουλευομένῳ δέ οἱ ἔδοξε ἐπὶ μὲν καρχηδονίους τὸν ναυτικὸν στρατὸν
                     ἀποστέλλειν, ἐπὶ δὲ ἀμμωνίους τοῦ πεζοῦ ἀποκρίναντα, ἐπὶ δὲ τοὺς αἰθίοπας
                     κατόπτας πρῶτον, ὀψομένους τε τὴν ἐν τούτοισι τοῖσι αἰθίοψι λεγομένην εἶναι
                     ἡλίου τράπεζαν εἰ ἔστι ἀληθέως, καὶ πρὸς ταύτῃ τὰ ἄλλα κατοψομένους, δῶρα δὲ τῷ
                     λόγῳ φέροντας τῷ βασιλέϊ αὐτῶν.</seg></p>
            </div>
            <div
               n="18"
               type="chapter">
               <p><seg
                     n="1">ἡ δὲ τράπεζα τοῦ ἡλίου τοιήδε τις λέγεται εἶναι. λειμών ἐστι ἐν τῷ
                     προαστείῳ ἐπίπλεος κρεῶν ἑφθῶν πάντων τῶν τετραπόδων, ἐς τὸν τὰς μὲν νύκτας
                     ἐπιτηδεύοντας τιθέναι τὰ κρέα τοὺς ἐν τέλεϊ ἑκάστοτε ἐόντας τῶν ἀστῶν, τὰς δὲ
                     ἡμέρας δαίνυσθαι προσιόντα τὸν βουλόμενον· φάναι δὲ τοὺς ἐπιχωρίους ταῦτα τὴν
                     γῆν αὐτὴν ἀναδιδόναι ἑκάστοτε. ἡ μὲν δὴ τράπεζα τοῦ ἡλίου καλεομένη λέγεται
                     εἶναι τοιήδε.</seg></p>
            </div>
            <div
               n="19"
               type="chapter">
               <p><seg
                     n="1">καμβύσῃ δὲ ὡς ἔδοξε πέμπειν τοὺς κατασκόπους, αὐτίκα μετεπέμπετο ἐξ
                     ἐλεφαντίνης πόλιος τῶν ἰχθυοφάγων ἀνδρῶν τοὺς ἐπισταμένους τὴν αἰθιοπίδα
                     γλῶσσαν.</seg><seg
                     n="2">ἐν ᾧ δὲ τούτους μετήισαν, ἐν τούτῳ ἐκέλευε ἐπὶ τὴν καρχηδόνα πλέειν τὸν
                     ναυτικὸν στρατόν. φοίνικες δὲ οὐκ ἔφασαν ποιήσειν ταῦτα· ὁρκίοισί τε γὰρ
                     μεγάλοισι ἐνδεδέσθαι καὶ οὐκ ἂν ποιέειν ὅσια ἐπὶ τοὺς παῖδας τοὺς ἑωυτῶν
                     στρατευόμενοι. φοινίκων δὲ οὐ βουλομένων οἱ λοιποὶ οὐκ ἀξιόμαχοι
                     ἐγίνοντο.</seg><seg
                     n="3">καρχηδόνιοι μέν νυν οὕτω δουλοσύνην διέφυγον πρὸς περσέων· καμβύσης γὰρ
                     βίην οὐκ ἐδικαίου προσφέρειν φοίνιξι, ὅτι σφέας τε αὐτοὺς ἐδεδώκεσαν πέρσῃσι
                     καὶ πᾶς ἐκ φοινίκων ἤρτητο ὁ ναυτικὸς στρατός. δόντες δὲ καὶ κύπριοι σφέας
                     αὐτοὺς πέρσῃσι ἐστρατεύοντο ἐπ᾽ αἴγυπτον.</seg></p>
            </div>
            <div
               n="20"
               type="chapter">
               <p><seg
                     n="1">ἐπείτε δὲ τῷ καμβύσῃ ἐκ τῆς ἐλεφαντίνης ἀπίκοντο οἱ ἰχθυοφάγοι, ἔπεμπε
                     αὐτοὺς ἐς τοὺς αἰθίοπας ἐντειλάμενός τε τὰ λέγειν χρῆν καὶ δῶρα φέροντας
                     πορφύρεόν τε εἷμα καὶ χρύσεον στρεπτὸν περιαυχένιον καὶ ψέλια καὶ μύρου
                     ἀλάβαστρον καὶ φοινικηίου οἴνου κάδον. οἱ δὲ αἰθίοπες οὗτοι ἐς τοὺς ἀπέπεμπε ὁ
                     καμβύσης λέγονται εἶναι μέγιστοι καὶ κάλλιστοι ἀνθρώπων πάντων.</seg><seg
                     n="2">νόμοισι δὲ καὶ ἄλλοισι χρᾶσθαι αὐτούς φασι κεχωρισμένοισι τῶν ἄλλων
                     ἀνθρώπων καὶ δὴ καὶ κατὰ τὴν βασιληίην τοιῷδε· τὸν ἂν τῶν ἀστῶν κρίνωσι
                     μέγιστόν τε εἶναι καὶ κατὰ τὸ μέγαθος ἔχειν τὴν ἰσχύν, τοῦτον ἀξιοῦσι
                     βασιλεύειν.</seg></p>
            </div>
            <div
               n="21"
               type="chapter">
               <p>ἐς τούτους δὴ ὦν τοὺς ἄνδρας ὡς ἀπίκοντο οἱ ἰχθυοφάγοι, διδόντες τὰ δῶρα τῷ
                  βασιλέϊ αὐτῶν ἔλεγον τάδε·<q
                     n="112"
                     who="#Persian-emissaries">βασιλεὺς ὁ περσέων καμβύσης, βουλόμενος φίλος καὶ
                     ξεῖνός τοι γενέσθαι, ἡμέας τε ἀπέπεμψε ἐς λόγους τοι ἐλθεῖν κελεύων καὶ δῶρα
                     ταῦτά τοι διδοῖ τοῖσι καὶ αὐτὸς μάλιστα ἥδεται χρεώμενος.</q>ὁ δὲ αἰθίοψ μαθὼν
                  ὅτι κατόπται ἥκοιεν, λέγει πρὸς αὐτοὺς τοιάδε·<q
                     n="113"
                     who="#Ethiopian-king">οὔτε ὁ περσέων βασιλεὺς δῶρα ὑμέας ἔπεμψε φέροντας
                     προτιμῶν πολλοῦ ἐμοὶ ξεῖνος γενέσθαι, οὔτε ὑμεῖς λέγετε ἀληθέα ἥκετε γὰρ
                     κατόπται τῆς ἐμῆς ἀρχῆς οὔτε ἐκεῖνος ἀνήρ ἐστι δίκαιος. εἰ γὰρ ἦν δίκαιος, οὔτ᾽
                     ἂν ἐπεθύμησε χώρης ἄλλης ἢ τῆς ἑωυτοῦ, οὔτ᾽ ἂν ἐς δουλοσύνην ἀνθρώπους ἦγε ὑπ᾽
                     ὧν μηδὲν ἠδίκηται. νῦν δὲ αὐτῷ τόξον τόδε διδόντες τάδε ἔπεα λέγετε·<q
                        n="114"
                        who="#Ethiopian-king">βασιλεὺς ὁ αἰθιόπων συμβουλεύει τῷ περσέων βασιλέϊ,
                        ἐπεὰν οὕτω εὐπετέως ἕλκωσι τὰ τόξα πέρσαι ἐόντα μεγάθεϊ τοσαῦτα, τότε ἐπ᾽
                        αἰθίοπας τοὺς μακροβίους πλήθεϊ ὑπερβαλλόμενον στρατεύεσθαι, μέχρι δὲ τούτου
                        θεοῖσι εἰδέναι χάριν, οἳ οὐκ ἐπὶ νόον τρέπουσι αἰθιόπων παισὶ γῆν ἄλλην
                        προσκτᾶσθαι τῇ ἑωυτῶν.</q></q></p>
            </div>
            <div
               n="22"
               type="chapter">
               <p>ταῦτα δὲ εἴπας καὶ ἀνεὶς τὸ τόξον παρέδωκε τοῖσι ἥκουσι. λαβὼν δὲ τὸ εἷμα τὸ
                  πορφύρεον εἰρώτα ὅ τι εἴη καὶ ὅκως πεποιημένον· εἰπόντων δὲ τῶν ἰχθυοφάγων τὴν
                  ἀληθείην περὶ τῆς πορφύρης καὶ τῆς βαφῆς, δολεροὺς μὲν τοὺς ἀνθρώπους ἔφη εἶναι,
                  δολερὰ δὲ αὐτῶν τὰ εἵματα. δεύτερα δὲ τὸν χρυσὸν εἰρώτα, τὸν στρεπτὸν τὸν
                  περιαυχένιον καὶ τὰ ψέλια· ἐξηγεομένων δὲ τῶν ἰχθυοφάγων τὸν κόσμον αὐτοῦ γελάσας
                  ὁ βασιλεὺς καὶ νομίσας εἶναί σφεα πέδας εἶπε ὡς παρ᾽ ἑωυτοῖσί εἰσι ῥωμαλεώτεραι
                  τουτέων πέδαι. τρίτον δὲ εἰρώτα τὸ μύρον· εἰπόντων δὲ τῆς ποιήσιος πέρι καὶ
                  ἀλείψιος, τὸν αὐτὸν λόγον τὸν καὶ περὶ τοῦ εἵματος εἶπε. ὡς δὲ ἐς τὸν οἶνον
                  ἀπίκετο καὶ ἐπύθετο αὐτοῦ τὴν ποίησιν, ὑπερησθεὶς τῷ πόματι ἐπείρετο ὅ τι τε
                  σιτέεται ὁ βασιλεὺς καὶ χρόνον ὁκόσον μακρότατον ἀνὴρ πέρσης ζώει. οἱ δὲ σιτέεσθαι
                  μὲν τὸν ἄρτον εἶπον, ἐξηγησάμενοι τῶν πυρῶν τὴν φύσιν, ὀγδώκοντα δὲ ἔτεα ζόης
                  πλήρωμα ἀνδρὶ μακρότατον προκεῖσθαι. πρὸς ταῦτα ὁ αἰθίοψ ἔφη οὐδὲν θωμάζειν εἰ
                  σιτεόμενοι κόπρον ἔτεα ὀλίγα ζώουσι· οὐδὲ γὰρ ἂν τοσαῦτα δύνασθαι ζώειν σφέας, εἰ
                  μὴ τῷ πόματι ἀνέφερον, φράζων τοῖσι ἰχθυοφάγοισι τὸν οἶνον· τοῦτο γὰρ ἑωυτοὺς ὑπὸ
                  περσέων ἑσσοῦσθαι.</p>
            </div>
            <div
               n="23"
               type="chapter">
               <p>ἀντειρομένων δὲ τὸν βασιλέα τῶν ἰχθυοφάγων τῆς ζόης καὶ τῆς διαίτης πέρι, εἶπε
                  ἔτεα μὲν ἐς εἴκοσί τε καὶ ἑκατὸν τοὺς πολλοὺς αὐτῶν ἀπικνέεσθαι, ὑπερβάλλειν δέ
                  τινας καὶ ταῦτα, σίτησιν δὲ εἶναι κρέα ἑφθὰ καὶ πόμα γάλα. θῶμα δὲ ποιευμένων τῶν
                  κατασκόπων περὶ τῶν ἐτέων ἐπὶ κρήνην σφι ἡγήσασθαι, ἀπ᾽ ἧς λουόμενοι λιπαρώτεροι
                  ἐγίνοντο, κατά περ εἰ ἐλαίου εἴη· ὄζειν δὲ ἀπ᾽ αὐτῆς ὡς εἰ ἴων. ἀσθενὲς δὲ τὸ ὕδωρ
                  τῆς κρήνης ταύτης οὕτω δή τι ἔλεγον εἶναι οἱ κατάσκοποι ὥστε μηδὲν οἷόν τ᾽ εἶναι
                  ἐπ᾽ αὐτοῦ ἐπιπλέειν, μήτε ξύλον μήτε τῶν ὅσα ξύλου ἐστὶ ἐλαφρότερα, ἀλλὰ πάντα
                  σφέα χωρέειν ἐς βυσσόν. τὸ δὲ ὕδωρ τοῦτο εἴ σφί ἐστι ἀληθέως οἷόν τι λέγεται, διὰ
                  τοῦτο ἂν εἶεν, τούτῳ τὰ πάντα χρεώμενοι, μακρόβιοι. ἀπὸ τῆς κρήνης δὲ
                  ἀπαλλασσομένων ἀγαγεῖν σφέας ἐς δεσμωτήριον ἀνδρῶν, ἔνθα τοὺς πάντας ἐν πέδῃσι
                  χρυσέῃσι δεδέσθαι· ἔστι δὲ ἐν τούτοισι τοῖσι αἰθίοψι πάντων ὁ χαλκὸς σπανιώτατον
                  καὶ τιμιώτατον. θεησάμενοι δὲ καὶ τὸ δεσμωτήριον ἐθεήσαντο καὶ τὴν τοῦ ἡλίου
                  λεγομένην τράπεζαν.</p>
            </div>
            <div
               n="24"
               type="chapter">
               <p>μετὰ δὲ ταύτην τελευταίας ἐθεήσαντο τὰς θήκας αὐτῶν, αἳ λέγονται σκευάζεσθαι ἐξ
                  ὑάλου τρόπῳ τοιῷδε. ἐπεὰν τὸν νεκρὸν ἰσχνήνωσι, εἴτε δὴ κατά περ αἰγύπτιοι εἴτε
                  ἄλλως κως, γυψώσαντες ἅπαντα αὐτὸν γραφῇ κοσμέουσι, ἐξομοιοῦντες τὸ εἶδος ἐς τὸ
                  δυνατόν, ἔπειτα δέ οἱ περιιστᾶσι στήλην ἐξ ὑάλου πεποιημένην κοίλην ἡ δέ σφι πολλὴ
                  καὶ εὐεργὸς ὀρύσσεται . ἐν μέσῃ δὲ τῇ στήλῃ ἐνεὼν διαφαίνεται ὁ νέκυς, οὔτε ὀδμὴν
                  οὐδεμίαν ἄχαριν παρεχόμενος οὔτε ἄλλο ἀεικὲς οὐδέν· καὶ ἔχει πάντα φανερὰ ὁμοίως
                  αὐτῷ τῷ νέκυϊ. ἐνιαυτὸν μὲν δὴ ἔχουσι τὴν στήλην ἐν τοῖσι οἰκίοισι οἱ μάλιστα
                  προσήκοντες πάντων τε ἀπαρχόμενοι καὶ θυσίας οἱ προσάγοντες· μετὰ δὲ ταῦτα
                  ἐκκομίσαντες ἱστᾶσι περὶ τὴν πόλιν.</p>
            </div>
            <div
               n="25"
               type="chapter">
               <p>θεησάμενοι δὲ τὰ πάντα οἱ κατάσκοποι ἀπαλλάσσοντο ὀπίσω. ἀπαγγειλάντων δὲ ταῦτα
                  τούτων αὐτίκα ὁ καμβύσης ὀργὴν ποιησάμενος ἐστρατεύετο ἐπὶ τοὺς αἰθίοπας, οὔτε
                  παρασκευὴν σίτου οὐδεμίαν παραγγείλας, οὔτε λόγον ἑωυτῷ δοὺς ὅτι ἐς τὰ ἔσχατα γῆς
                  ἔμελλε στρατεύεσθαι· οἷα δὲ ἐμμανής τε ἐὼν καὶ οὐ φρενήρης, ὡς ἤκουσε τῶν
                  ἰχθυοφάγων, ἐστρατεύετο, ἑλλήνων μὲν τοὺς παρεόντας αὐτοῦ ταύτῃ τάξας ὑπομένειν,
                  τὸν δὲ πεζὸν πάντα ἅμα ἀγόμενος. ἐπείτε δὲ πορευόμενος ἐγένετο ἐν θήβῃσι, ἀπέκρινε
                  τοῦ στρατοῦ ὡς πέντε μυριάδας, καὶ τούτοισι μὲν ἐνετέλλετο ἀμμωνίους
                  ἐξανδραποδισαμένους τὸ χρηστήριον τὸ τοῦ διὸς ἐμπρῆσαι, αὐτὸς δὲ τὸν λοιπὸν ἄγων
                  στρατὸν ἤιε ἐπὶ τοὺς αἰθίοπας. πρὶν δὲ τῆς ὁδοῦ τὸ πέμπτον μέρος διεληλυθέναι τὴν
                  στρατιήν, αὐτίκα πάντα αὐτοὺς τὰ εἶχον σιτίων ἐχόμενα ἐπελελοίπεε, μετὰ δὲ τὰ
                  σιτία καὶ τὰ ὑποζύγια ἐπέλιπε κατεσθιόμενα. εἰ μέν νυν μαθὼν ταῦτα ὁ καμβύσης
                  ἐγνωσιμάχεε καὶ ἀπῆγε ὀπίσω τὸν στρατόν, ἐπὶ τῇ ἀρχῆθεν γενομένῃ ἁμαρτάδι ἦν ἂν
                  ἀνὴρ σοφός· νῦν δὲ οὐδένα λόγον ποιεύμενος ἤιε αἰεὶ ἐς τὸ πρόσω. οἱ δὲ στρατιῶται
                  ἕως μέν τι εἶχον ἐκ τῆς γῆς λαμβάνειν, ποιηφαγέοντες διέζωον· ἐπεὶ δὲ ἐς τὴν
                  ψάμμον ἀπίκοντο, δεινὸν ἔργον αὐτῶν τινες ἐργάσαντο· ἐκ δεκάδος γὰρ ἕνα σφέων
                  αὐτῶν ἀποκληρώσαντες κατέφαγον. πυθόμενος δὲ ταῦτα ὁ καμβύσης, δείσας τὴν
                  ἀλληλοφαγίην, ἀπεὶς τὸν ἐπ᾽ αἰθίοπας στόλον ὀπίσω ἐπορεύετο, καὶ ἀπικνέεται ἐς
                  θήβας πολλοὺς ἀπολέσας τοῦ στρατοῦ. ἐκ θηβέων δὲ καταβὰς ἐς μέμφιν τοὺς ἕλληνας
                  ἀπῆκε ἀποπλέειν.</p>
            </div>
            <div
               n="26"
               type="chapter">
               <p>ὁ μὲν ἐπ᾽ αἰθίοπας στόλος οὕτω ἔπρηξε. οἱ δ᾽ αὐτῶν ἐπ᾽ ἀμμωνίους ἀποσταλέντες
                  στρατεύεσθαι, ἐπείτε ὁρμηθέντες ἐκ τῶν θηβέων ἐπορεύοντο ἔχοντες ἀγωγούς,
                  ἀπικόμενοι μὲν φανεροί εἰσι ἐς ὄασιν πόλιν, τὴν ἔχουσι μὲν σάμιοι τῆς αἰσχριωνίης
                  φυλῆς λεγόμενοι εἶναι, ἀπέχουσι δὲ ἑπτὰ ἡμερέων ὁδὸν ἀπὸ θηβέων διὰ ψάμμου,
                  ὀνομάζεται δὲ ὁ χῶρος οὗτος κατὰ ἑλλήνων γλῶσσαν μακάρων νῆσος. ἐς μὲν δὴ τοῦτον
                  τὸν χῶρον λέγεται ἀπικέσθαι τὸν στρατόν· τὸ ἐνθεῦτεν δέ, ὅτι μὴ αὐτοὶ ἀμμώνιοι καὶ
                  οἱ τούτων ἀκούσαντες, ἄλλοι οὐδένες οὐδὲν ἔχουσι εἰπεῖν περὶ αὐτῶν· οὔτε γὰρ ἐς
                  τοὺς ἀμμωνίους ἀπίκοντο οὔτε ὀπίσω ἐνόστησαν. λέγεται δὲ καὶ τάδε ὑπ᾽ αὐτῶν
                  ἀμμωνίων· ἐπειδὴ ἐκ τῆς ὀάσιος ταύτης ἰέναι διὰ τῆς ψάμμου ἐπὶ σφέας γενέσθαι τε
                  αὐτοὺς μεταξύ κου μάλιστα αὐτῶν τε καὶ τῆς ὀάσιος, ἄριστον αἱρεομένοισι αὐτοῖσι
                  ἐπιπνεῦσαι νότον μέγαν τε καὶ ἐξαίσιον, φορέοντα δὲ θῖνας τῆς ψάμμου καταχῶσαί
                  σφεας, καὶ τρόπῳ τοιούτῳ ἀφανισθῆναι. ἀμμώνιοι μὲν οὕτω λέγουσι γενέσθαι περὶ τῆς
                  στρατιῆς ταύτης.</p>
            </div>
            <div
               n="27"
               type="chapter">
               <p>ἀπιγμένου δὲ καμβύσεω ἐς μέμφιν ἐφάνη αἰγυπτίοισι ὁ ἆπις, τὸν ἕλληνες ἔπαφον
                  καλέουσι· ἐπιφανέος δὲ τούτου γενομένου αὐτίκα οἱ αἰγύπτιοι εἵματά τε ἐφόρεον τὰ
                  κάλλιστα καὶ ἦσαν ἐν θαλίῃσι. ἰδὼν δὲ ταῦτα τότε τοὺς αἰγυπτίους ποιεῦντας ὁ
                  καμβύσης, πάγχυ σφέας καταδόξας ἑωυτοῦ κακῶς πρήξαντος χαρμόσυνα ταῦτα ποιέειν,
                  ἐκάλεε τοὺς ἐπιτρόπους τῆς μέμφιος· ἀπικομένους δὲ ἐς ὄψιν εἴρετο ὅ τι πρότερον
                  μὲν ἐόντος αὐτοῦ ἐν μέμφι ἐποίευν τοιοῦτο οὐδὲν αἰγύπτιοι, τότε δὲ ἐπεὶ αὖτις
                  παρείη τῆς στρατιῆς πλῆθός τι ἀποβαλών. οἱ δὲ ἔφραζον ὥς σφι θεὸς εἴη φανεὶς διὰ
                  χρόνου πολλοῦ ἐωθὼς ἐπιφαίνεσθαι καὶ ὡς, ἐπεὰν φανῇ, τότε πάντες αἰγύπτιοι
                  κεχαρηκότες ὁρτάζοιεν. ταῦτα ἀκούσας ὁ καμβύσης ἔφη ψεύδεσθαί σφεας καὶ ὡς
                  ψευδομένους θανάτῳ ἐζημίου.</p>
            </div>
            <div
               n="28"
               type="chapter">
               <p>ἀποκτείνας δὲ τούτους, δεύτερα τοὺς ἱρέας ἐκάλεε ἐς ὄψιν. λεγόντων δὲ κατὰ ταὐτὰ
                  τῶν ἱρέων, οὐ λήσειν ἔφη αὐτὸν εἰ θεός τις χειροήθης ἀπιγμένος εἴη αἰγυπτίοισι·
                  τοσαῦτα δὲ εἴπας ἄγειν ἐκέλευε τὸν ἆπιν τοὺς ἱρέας. οἱ μὲν δὴ μετήισαν ἄξοντες. ὁ
                  δὲ ἆπις οὗτος ὁ ἔπαφος γίνεται μόσχος ἐκ βοὸς ἥτις οὐκέτι οἵη τε γίνεται ἐς
                  γαστέρα ἄλλον βάλλεσθαι γόνον· αἰγύπτιοι δὲ λέγουσι σέλας ἐπὶ τὴν βοῦν ἐκ τοῦ
                  οὐρανοῦ κατίσχειν καί μιν ἐκ τούτου τίκτειν τὸν ἆπιν. ἔχει δὲ ὁ μόσχος οὗτος ὁ
                  ἆπις καλεόμενος σημήια τοιάδε, ἐὼν μέλας ἐπὶ μὲν τῷ μετώπῳ λευκόν τι τρίγωνον, ἐπὶ
                  δὲ τοῦ νώτου αἰετὸν εἰκασμένον, ἐν δὲ τῇ οὐρῇ τὰς τρίχας διπλάς, ὑπὸ δὲ τῇ γλώσσῃ
                  κάνθαρον.</p>
            </div>
            <div
               n="29"
               type="chapter">
               <p>ὡς δὲ ἤγαγον τὸν ἆπιν οἱ ἱρέες, ὁ καμβύσης, οἷα ἐὼν ὑπομαργότερος, σπασάμενος τὸ
                  ἐγχειρίδιον, θέλων τύψαι τὴν γαστέρα τοῦ ἄπιος παίει τὸν μηρόν· γελάσας δὲ εἶπε
                  πρὸς τοὺς ἱρέας·<q
                     n="115"
                     who="#Cambyses">ὦ κακαὶ κεφαλαί, τοιοῦτοι θεοὶ γίνονται, ἔναιμοί τε καὶ
                     σαρκώδεες καὶ ἐπαΐοντες σιδηρίων; ἄξιος μέν γε αἰγυπτίων οὗτός γε ὁ θεός· ἀτάρ
                     τοι ὑμεῖς γε οὐ χαίροντες γέλωτα ἐμὲ θήσεσθε.</q>ταῦτα εἴπας ἐνετείλατο τοῖσι
                  ταῦτα πρήσσουσι τοὺς μὲν ἱρέας ἀπομαστιγῶσαι, αἰγυπτίων δὲ τῶν ἄλλων τὸν ἂν λάβωσι
                  ὁρτάζοντα κτείνειν. ἡ ὁρτὴ μὲν δὴ διελέλυτο αἰγυπτίοισι, οἱ δὲ ἱρέες ἐδικαιοῦντο,
                  ὁ δὲ ἆπις πεπληγμένος τὸν μηρὸν ἔφθινε ἐν τῷ ἱρῷ κατακείμενος· καὶ τὸν μὲν
                  τελευτήσαντα ἐκ τοῦ τρώματος ἔθαψαν οἱ ἱρέες λάθρῃ καμβύσεω.</p>
            </div>
            <div
               n="30"
               type="chapter">
               <p>καμβύσης δέ, ὡς λέγουσι αἰγύπτιοι, αὐτίκα διὰ τοῦτο τὸ ἀδίκημα ἐμάνη, ἐὼν οὐδὲ
                  πρότερον φρενήρης. καὶ πρῶτα μὲν τῶν κακῶν ἐξεργάσατο τὸν ἀδελφεὸν σμέρδιν ἐόντα
                  πατρὸς καὶ μητρὸς τῆς αὐτῆς, τὸν ἀπέπεμψε ἐς πέρσας φθόνῳ ἐξ αἰγύπτου, ὅτι τὸ
                  τόξον μοῦνος περσέων ὅσον τε ἐπὶ δύο δακτύλους εἴρυσε, τὸ παρὰ τοῦ αἰθίοπος
                  ἤνεικαν οἱ ἰχθυοφάγοι· τῶν δὲ ἄλλων περσέων οὐδεὶς οἷός τε ἐγένετο. ἀποιχομένου ὦν
                  ἐς πέρσας τοῦ σμέρδιος ὄψιν εἶδε ὁ καμβύσης ἐν τῷ ὕπνῳ τοιήνδε· ἐδόκεέ οἱ ἄγγελον
                  ἐλθόντα ἐκ περσέων ἀγγέλλειν ὡς ἐν τῷ θρόνῳ τῷ βασιληίῳ ἱζόμενος σμέρδις τῇ κεφαλῇ
                  τοῦ οὐρανοῦ ψαύσειε. πρὸς ὦν ταῦτα δείσας περὶ ἑωυτῷ μή μιν ἀποκτείνας ὁ ἀδελφεὸς
                  ἄρχῃ, πέμπει πρηξάσπεα ἐς πέρσας, ὃς ἦν οἱ ἀνὴρ περσέων πιστότατος, ἀποκτενέοντά
                  μιν. ὁ δὲ ἀναβὰς ἐς σοῦσα ἀπέκτεινε σμέρδιν, οἱ μὲν λέγουσι ἐπ᾽ ἄγρην ἐξαγαγόντα,
                  οἱ δὲ ἐς τὴν ἐρυθρὴν θάλασσαν προαγαγόντα καταποντῶσαι.</p>
            </div>
            <div
               n="31"
               type="chapter">
               <p>πρῶτον μὲν δὴ λέγουσι καμβύσῃ τῶν κακῶν ἄρξαι τοῦτο. δεύτερα δὲ ἐξεργάσατο τὴν
                  ἀδελφεὴν ἐπισπομένην οἱ ἐς αἴγυπτον, τῇ καὶ συνοίκεε καὶ ἦν οἱ ἀπ᾽ ἀμφοτέρων
                  ἀδελφεή. ἔγημε δὲ αὐτὴν ὧδε· οὐδαμῶς γὰρ ἐώθεσαν πρότερον τῇσι ἀδελφεῇσι
                  συνοικέειν πέρσαι. ἠράσθη μιῆς τῶν ἀδελφεῶν καμβύσης, καὶ ἔπειτα βουλόμενος αὐτὴν
                  γῆμαι, ὅτι οὐκ ἐωθότα ἐπενόεε ποιήσειν, εἴρετο καλέσας τοὺς βασιληίους καλεομένους
                  δικαστὰς εἴ τις ἔστι κελεύων νόμος τὸν βουλόμενον ἀδελφεῇ συνοικέειν. οἱ δὲ
                  βασιλήιοι δικασταὶ κεκριμένοι ἄνδρες γίνονται περσέων, ἐς οὗ ἀποθάνωσι ἤ σφι
                  παρευρεθῇ τι ἄδικον, μέχρι τούτου· οὗτοι δὲ τοῖσι πέρσῃσι δίκας δικάζουσι καὶ
                  ἐξηγηταὶ τῶν πατρίων θεσμῶν γίνονται, καὶ πάντα ἐς τούτους ἀνάκειται. εἰρομένου ὦν
                  τοῦ καμβύσεω ὑπεκρίναντο αὐτῷ οὗτοι καὶ δίκαια καὶ ἀσφαλέα, φάμενοι νόμον οὐδένα
                  ἐξευρίσκειν ὃς κελεύει ἀδελφεῇ συνοικέειν ἀδελφεόν, ἄλλον μέντοι ἐξευρηκέναι
                  νόμον, τῷ βασιλεύοντι περσέων ἐξεῖναι ποιέειν τὸ ἂν βούληται. οὕτω οὔτε τὸν νόμον
                  ἔλυσαν δείσαντες καμβύσην, ἵνα τε μὴ αὐτοὶ ἀπόλωνται τὸν νόμον περιστέλλοντες
                  παρεξεῦρον ἄλλον νόμον σύμμαχον τῷ θέλοντι γαμέειν ἀδελφεάς. τότε μὲν δὴ ὁ
                  καμβύσης ἔγημε τὴν ἐρωμένην, μετὰ μέντοι οὐ πολλὸν χρόνον ἔσχε καὶ ἄλλην ἀδελφεήν.
                  τουτέων δὴ τὴν νεωτέρην ἐπισπομένην οἱ ἐπ᾽ αἴγυπτον κτείνει.</p>
            </div>
            <div
               n="32"
               type="chapter">
               <p>ἀμφὶ δὲ τῷ θανάτῳ αὐτῆς διξὸς ὥσπερ περὶ σμέρδιος λέγεται λόγος. ἕλληνες μὲν
                  λέγουσι καμβύσην συμβαλεῖν σκύμνον λέοντος σκύλακι κυνός, θεωρέειν δὲ καὶ τὴν
                  γυναῖκα ταύτην, νικωμένου δὲ τοῦ σκύλακος ἀδελφεὸν αὐτοῦ ἄλλον σκύλακα ἀπορρήξαντα
                  τὸν δεσμὸν παραγενέσθαι οἱ, δύο δὲ γενομένους οὕτω δὴ τοὺς σκύλακας ἐπικρατῆσαι
                  τοῦ σκύμνου· καὶ τὸν μὲν καμβύσην ἥδεσθαι θεώμενον, τὴν δὲ παρημένην δακρύειν·
                  καμβύσην δὲ μαθόντα τοῦτο ἐπειρέσθαι δι᾽ ὅ τι δακρύει, τὴν δὲ εἰπεῖν ὡς ἰδοῦσα τὸν
                  σκύλακα τῷ ἀδελφεῷ τιμωρήσαντα δακρύσειε, μνησθεῖσά τε σμέρδιος καὶ μαθοῦσα ὡς
                  ἐκείνῳ οὐκ εἴη ὁ τιμωρήσων. ἕλληνες μὲν δὴ διὰ τοῦτο τὸ ἔπος φασὶ αὐτὴν ἀπολέσθαι
                  ὑπὸ καμβύσεω, αἰγύπτιοι δὲ ὡς τραπέζῃ παρακατημένων λαβοῦσαν θρίδακα τὴν γυναῖκα
                  περιτῖλαι καὶ ἐπανειρέσθαι τὸν ἄνδρα κότερον περιτετιλμένη ἡ θρίδαξ ἢ δασέα ἐοῦσα
                  εἴη καλλίων, καὶ τὸν φάναι δασέαν, τὴν δὲ εἰπεῖν·<q
                     n="116"
                     who="#sister-Cambyses">ταύτην μέντοι κοτὲ σὺ τὴν θρίδακα ἐμιμήσαο, τὸν κύρου
                     οἶκον ἀποψιλώσας</q>· τὸν δὲ θυμωθέντα ἐμπηδῆσαι αὐτῇ ἐχούσῃ ἐν γαστρί, καί μιν
                  ἐκτρώσασαν ἀποθανεῖν.</p>
            </div>
            <div
               n="33"
               type="chapter">
               <p>ταῦτα μὲν ἐς τοὺς οἰκηιοτάτους ὁ καμβύσης ἐξεμάνη, εἴτε δὴ διὰ τὸν ἆπιν εἴτε καὶ
                  ἄλλως, οἷα πολλὰ ἔωθε ἀνθρώπους κακὰ καταλαμβάνειν. καὶ γάρ τινα καὶ ἐκ γενετῆς
                  νοῦσον μεγάλην λέγεται ἔχειν ὁ καμβύσης, τὴν ἱρὴν ὀνομάζουσί τινες· οὔ νύν τοι
                  ἀεικὲς οὐδὲν ἦν τοῦ σώματος νοῦσον μεγάλην νοσέοντος μηδὲ τὰς φρένας
                  ὑγιαίνειν.</p>
            </div>
            <div
               n="34"
               type="chapter">
               <p><seg
                     n="1">τάδε δ᾽ ἐς τοὺς ἄλλους πέρσας ἐξεμάνη. λέγεται γὰρ εἰπεῖν αὐτὸν πρὸς
                     πρηξάσπεα, τὸν ἐτίμα τε μάλιστα καί οἱ τὰς ἀγγελίας ἐσεφόρεε οὗτος, τούτου τε ὁ
                     παῖς οἰνοχόος ἦν τῷ καμβύσῃ, τιμὴ δὲ καὶ αὕτη οὐ σμικρή, εἰπεῖν δὲ λέγεται
                     τάδε·</seg><seg
                     n="2"><q
                        n="117"
                        who="#Cambyses">πρήξασπες, κοῖόν μέ τινα νομίζουσι πέρσαι εἶναι ἄνδρα τίνας
                        τε λόγους περὶ ἐμέο ποιεῦνται;</q>τὸν δὲ εἰπεῖν·<q
                        n="118"
                        who="#Prexaspes">ὦ δέσποτα, τὰ μὲν ἄλλα πάντα μεγάλως ἐπαινέαι, τῇ δὲ
                        φιλοινίῃ σέ φασι πλεόνως προσκεῖσθαι.</q></seg><seg
                     n="3">τὸν μὲν δὴ λέγειν ταῦτα περὶ περσέων, τὸν δὲ θυμωθέντα τοῖσδε ἀμείβεσθαι·<q
                        n="119"
                        who="#Cambyses">νῦν ἄρα μέ φασι πέρσαι οἴνῳ προσκείμενον παραφρονέειν καὶ
                        οὐκ εἶναι νοήμονα. οὐδ᾽ ἄρα σφέων οἱ πρότεροι λόγοι ἦσαν ἀληθέες.</q></seg><seg
                     n="4">πρότερον γὰρ δὴ ἄρα περσέων οἱ συνέδρων ἐόντων καὶ κροίσου εἴρετο
                     καμβύσης κοῖός τις δοκέοι ἀνὴρ εἶναι πρὸς τὸν πατέρα τελέσαι κῦρον. οἱ δὲ
                     ἀμείβοντο ὡς εἴη ἀμείνων τοῦ πατρός· τά τε γὰρ ἐκείνου πάντα ἔχειν αὐτὸν καὶ
                     προσεκτῆσθαι αἴγυπτόν τε καὶ τὴν θάλασσαν.</seg><seg
                     n="5">πέρσαι μὲν ταῦτα ἔλεγον, κροῖσος δὲ παρεών τε καὶ οὐκ ἀρεσκόμενος τῇ
                     γινομένῃ κρίσι εἶπε πρὸς τὸν καμβύσην τάδε·<q
                        n="120"
                        who="#Croesus">ἐμοὶ μέν νυν, ὦ παῖ κύρου, οὐ δοκέεις ὅμοιος εἶναι τῷ πατρί·
                        οὐ γάρ κώ τοί ἐστι υἱὸς οἷον σὲ ἐκεῖνος κατελίπετο.</q>ἥσθη τε ταῦτα ἀκούσας
                     ὁ καμβύσης καὶ ἐπαίνεε τὴν κροίσου κρίσιν.</seg></p>
            </div>
            <div
               n="35"
               type="chapter">
               <p>τούτων δὴ ὦν ἐπιμνησθέντα ὀργῇ λέγειν πρὸς τὸν πρηξάσπεα·<q
                     n="121"
                     who="#Cambyses">σύ νυν μάθε αὐτὸς εἰ λέγουσι πέρσαι ἀληθέα εἴτε αὐτοὶ λέγοντες
                     ταῦτα παραφρονέουσι. εἰ μὲν γὰρ τοῦ παιδὸς τοῦ σοῦ τοῦδε ἑστεῶτος ἐν τοῖσι
                     προθύροισι βαλὼν τύχοιμι μέσης τῆς καρδίης, πέρσαι φανέονται λέγοντες οὐδέν· ἢν
                     δὲ ἁμάρτω, φάναι πέρσας τε λέγειν ἀληθέα καὶ ἐμὲ μὴ σωφρονέειν.</q>ταῦτα δὲ
                  εἰπόντα καὶ διατείναντα τὸ τόξον βαλεῖν τὸν παῖδα, πεσόντος δὲ τοῦ παιδὸς
                  ἀνασχίζειν αὐτὸν κελεύειν καὶ σκέψασθαι τὸ βλῆμα· ὡς δὲ ἐν τῇ καρδίῃ εὑρεθῆναι
                  ἐνεόντα τὸν ὀϊστόν, εἰπεῖν πρὸς τὸν πατέρα τοῦ παιδὸς γελάσαντα καὶ περιχαρέα γενόμενον·<q
                     n="122"
                     who="#Cambyses">πρήξασπες, ὡς μὲν ἐγώ τε οὐ μαίνομαι πέρσαι τε παραφρονέουσι,
                     δῆλά τοι γέγονε· νῦν δέ μοι εἰπέ, τίνα εἶδες ἤδη πάντων ἀνθρώπων οὕτω ἐπίσκοπα
                     τοξεύοντα;</q>πρηξάσπεα δὲ ὁρῶντα ἄνδρα οὐ φρενήρεα καὶ περὶ ἑωυτῷ δειμαίνοντα εἰπεῖν·<q
                     n="123"
                     who="#Prexaspes">δέσποτα, οὐδ᾽ ἂν αὐτὸν ἔγωγε δοκέω τὸν θεὸν οὕτω ἂν καλῶς
                     βαλεῖν.</q>τότε μὲν ταῦτα ἐξεργάσατο, ἑτέρωθι δὲ περσέων ὁμοίους τοῖσι πρώτοισι
                  δυώδεκα ἐπ᾽ οὐδεμιῇ αἰτίῃ ἀξιοχρέῳ ἑλὼν ζώοντας ἐπὶ κεφαλὴν κατώρυξε.</p>
            </div>
            <div
               n="36"
               type="chapter">
               <p>ταῦτα δέ μιν ποιεῦντα ἐδικαίωσε κροῖσος ὁ λυδὸς νουθετῆσαι τοῖσδε τοῖσι ἔπεσι·<q
                     n="124"
                     who="#Croesus">ὦ βασιλεῦ, μὴ πάντα ἡλικίῃ καὶ θυμῷ ἐπίτρεπε, ἀλλ᾽ ἴσχε καὶ
                     καταλάμβανε σεωυτόν. ἀγαθόν τοι πρόνοον εἶναι, σοφὸν δὲ ἡ προμηθίη· σὺ δὲ
                     κτείνεις μὲν ἄνδρας σεωυτοῦ πολιήτας ἐπ᾽ οὐδεμιῇ αἰτίῃ ἀξιοχρέῳ ἑλών, κτείνεις
                     δὲ παῖδας. ἢν δὲ πολλὰ τοιαῦτα ποιῇς, ὅρα ὅκως μή σεο ἀποστήσονται πέρσαι. ἐμοὶ
                     δὲ πατὴρ σὸς κῦρος ἐνετέλλετο πολλὰ κελεύων σε νουθετέειν καὶ ὑποτίθεσθαι ὅ τι
                     ἂν εὑρίσκω ἀγαθόν.</q>ὁ μὲν δὴ εὐνοίην φαίνων συνεβούλευέ οἱ ταῦτα. ὁ δ᾽
                  ἀμείβετο τοῖσδε·<q
                     n="125"
                     who="#Cambyses">σὺ καὶ ἐμοὶ τολμᾷς συμβουλεύειν, ὃς χρηστῶς μὲν τὴν σεωυτοῦ
                     πατρίδα ἐπετρόπευσας, εὖ δὲ τῷ πατρὶ τῷ ἐμῷ συνεβούλευσας, κελεύων αὐτὸν τὸν
                     ἀράξην ποταμὸν διαβάντα ἰέναι ἐπὶ μασσαγέτας βουλομένων ἐκείνων διαβαίνειν ἐς
                     τὴν ἡμετέρην, καὶ ἀπὸ μὲν σεωυτὸν ὤλεσας τῆς σεωυτοῦ πατρίδος κακῶς προστάς,
                     ἀπὸ δὲ ὤλεσας κῦρον πειθόμενόν τοι. ἀλλ᾽ οὔτι χαίρων, ἐπεί τοι καὶ πάλαι ἐς σὲ
                     προφάσιός τεο ἐδεόμην ἐπιλαβέσθαι.</q>ταῦτα δὲ εἴπας ἐλάμβανε τὰ τόξα ὡς
                  κατατοξεύσων αὐτόν, κροῖσος δὲ ἀναδραμὼν ἔθεε ἔξω. ὁ δὲ ἐπείτε τοξεῦσαι οὐκ εἶχε,
                  ἐνετείλατο τοῖσι θεράπουσι λαβόντας μιν ἀποκτεῖναι. οἱ δὲ θεράποντες ἐπιστάμενοι
                  τὸν τρόπον αὐτοῦ κατακρύπτουσι τὸν κροῖσον ἐπὶ τῷδε τῷ λόγῳ ὥστε, εἰ μὲν
                  μεταμελήσει τῷ καμβύσῃ καὶ ἐπιζητήσει τὸν κροῖσον, οἱ δὲ ἐκφήναντες αὐτὸν δῶρα
                  λάμψονται ζωάγρια κροίσου, ἢν δὲ μὴ μεταμέληται μηδὲ ποθέῃ μιν, τότε
                  καταχρήσασθαι. ἐπόθησέ τε δὴ ὁ καμβύσης τὸν κροῖσον οὐ πολλῷ μετέπειτα χρόνῳ
                  ὕστερον, καὶ οἱ θεράποντες μαθόντες τοῦτο ἐπηγγέλλοντο αὐτῷ ὡς περιείη. καμβύσης
                  δὲ κροίσῳ μὲν συνήδεσθαι ἔφη περιεόντι, ἐκείνους μέντοι τοὺς περιποιήσαντας οὐ
                  καταπροΐξεσθαι ἀλλ᾽ ἀποκτενέειν· καὶ ἐποίησε ταῦτα.</p>
            </div>
            <div
               n="37"
               type="chapter">
               <p>ὁ μὲν δὴ τοιαῦτα πολλὰ ἐς πέρσας τε καὶ τοὺς συμμάχους ἐξεμαίνετο, μένων ἐν μέμφι
                  καὶ θήκας τε παλαιὰς ἀνοίγων καὶ σκεπτόμενος τοὺς νεκρούς. ὣς δὲ δὴ καὶ ἐς τοῦ
                  ἡφαίστου τὸ ἱρὸν ἦλθε καὶ πολλὰ τῷ ἀγάλματι κατεγέλασε. ἔστι γὰρ τοῦ ἡφαίστου
                  τὤγαλμα τοῖσι φοινικηίοισι παταΐκοισι ἐμφερέστατον, τοὺς οἱ φοίνικες ἐν τῇσι
                  πρῴρῃσι τῶν τριηρέων περιάγουσι· ὃς δὲ τούτους μὴ ὄπωπε, ἐγὼ δέ οἱ σημανέω·
                  πυγμαίου ἀνδρὸς μίμησίς ἐστι. ἐσῆλθε δὲ καὶ ἐς τῶν καβείρων τὸ ἱρόν, ἐς τὸ οὐ
                  θεμιτόν ἐστι ἐσιέναι ἄλλον γε ἢ τὸν ἱρέα· ταῦτα δὲ τὰ ἀγάλματα καὶ ἐνέπρησε πολλὰ
                  κατασκώψας. ἔστι δὲ καὶ ταῦτα ὅμοια τοῖσι τοῦ ἡφαίστου· τούτου δέ σφεας παῖδας
                  λέγουσι εἶναι.</p>
            </div>
            <div
               n="38"
               type="chapter">
               <p>πανταχῇ ὦν μοι δῆλά ἐστι ὅτι ἐμάνη μεγάλως ὁ καμβύσης· οὐ γὰρ ἂν ἱροῖσί τε καὶ
                  νομαίοισι ἐπεχείρησε καταγελᾶν. εἰ γάρ τις προθείη πᾶσι ἀνθρώποισι ἐκλέξασθαι
                  κελεύων νόμους τοὺς καλλίστους ἐκ τῶν πάντων νόμων, διασκεψάμενοι ἂν ἑλοίατο
                  ἕκαστοι τοὺς ἑωυτῶν· οὕτω νομίζουσι πολλόν τι καλλίστους τοὺς ἑωυτῶν νόμους
                  ἕκαστοι εἶναι. οὐκ ὦν οἰκός ἐστι ἄλλον γε ἢ μαινόμενον ἄνδρα γέλωτα τὰ τοιαῦτα
                  τίθεσθαι. ὡς δὲ οὕτω νενομίκασι τὰ περὶ τοὺς νόμους οἱ πάντες ἄνθρωποι, πολλοῖσί
                  τε καὶ ἄλλοισι τεκμηρίοισι πάρεστι σταθμώσασθαι, ἐν δὲ δὴ καὶ τῷδε. δαρεῖος ἐπὶ
                  τῆς ἑωυτοῦ ἀρχῆς καλέσας ἑλλήνων τοὺς παρεόντας εἴρετο ἐπὶ κόσῳ ἂν χρήματι
                  βουλοίατο τοὺς πατέρας ἀποθνῄσκοντας κατασιτέεσθαι· οἱ δὲ ἐπ᾽ οὐδενὶ ἔφασαν ἔρδειν
                  ἂν τοῦτο. δαρεῖος δὲ μετὰ ταῦτα καλέσας ἰνδῶν τοὺς καλεομένους καλλατίας, οἳ τοὺς
                  γονέας κατεσθίουσι, εἴρετο, παρεόντων τῶν ἑλλήνων καὶ δι᾽ ἑρμηνέος μανθανόντων τὰ
                  λεγόμενα, ἐπὶ τίνι χρήματι δεξαίατ᾽ ἂν τελευτῶντας τοὺς πατέρας κατακαίειν πυρί·
                  οἱ δὲ ἀμβώσαντες μέγα εὐφημέειν μιν ἐκέλευον. οὕτω μέν νυν ταῦτα νενόμισται, καὶ
                  ὀρθῶς μοι δοκέει πίνδαρος ποιῆσαι,<quote>νόμον πάντων βασιλέα</quote>φήσας
                  εἶναι.</p>
            </div>
            <div
               n="39"
               type="chapter">
               <p>καμβύσεω δὲ ἐπ᾽ αἴγυπτον στρατευομένου ἐποιήσαντο καὶ λακεδαιμόνιοι στρατηίην ἐπὶ
                  σάμον τε καὶ πολυκράτεα τὸν αἰάκεος, ὃς ἔσχε σάμον ἐπαναστάς. καὶ τὰ μὲν πρῶτα
                  τριχῇ δασάμενος τὴν πόλιν τοῖσι ἀδελφεοῖσι πανταγνώτῳ καὶ συλοσῶντι διένειμε, μετὰ
                  δὲ τὸν μὲν αὐτῶν ἀποκτείνας, τὸν δὲ νεώτερον συλοσῶντα ἐξελάσας ἔσχε πᾶσαν σάμον.
                  ἔχων δὲ ξεινίην ἀμάσι τῷ αἰγύπτου βασιλέϊ συνεθήκατο, πέμπων τε δῶρα καὶ δεκόμενος
                  ἄλλα παρ᾽ ἐκείνου. ἐν χρόνῳ δὲ ὀλίγῳ αὐτίκα τοῦ πολυκράτεος τὰ πρήγματα ηὔξετο καὶ
                  ἦν βεβωμένα ἀνά τε τὴν ἰωνίην καὶ τὴν ἄλλην ἑλλάδα· ὅκου γὰρ ἰθύσειε στρατεύεσθαι,
                  πάντα οἱ ἐχώρεε εὐτυχέως. ἔκτητο δὲ πεντηκοντέρους τε ἑκατὸν καὶ χιλίους τοξότας.
                  ἔφερε δὲ καὶ ἦγε πάντας διακρίνων οὐδένα· τῷ γὰρ φίλῳ ἔφη χαριεῖσθαι μᾶλλον
                  ἀποδιδοὺς τὰ ἔλαβε ἢ ἀρχὴν μηδὲν λαβών. συχνὰς μὲν δὴ τῶν νήσων ἀραιρήκεε, πολλὰ
                  δὲ καὶ τῆς ἠπείρου ἄστεα· ἐν δὲ δὴ καὶ λεσβίους πανστρατιῇ βοηθέοντας μιλησίοισι
                  ναυμαχίῃ κρατήσας εἷλε ..., οἳ τὴν τάφρον περὶ τὸ τεῖχος τὸ ἐν σάμῳ πᾶσαν
                  δεδεμένοι ὤρυξαν.</p>
            </div>
            <div
               n="40"
               type="chapter">
               <p>καί κως τὸν ἄμασιν εὐτυχέων μεγάλως ὁ πολυκράτης οὐκ ἐλάνθανε, ἀλλά οἱ τοῦτ᾽ ἦν
                  ἐπιμελές. πολλῷ δὲ ἔτι πλέονός οἱ εὐτυχίης γινομένης γράψας ἐς βυβλίον τάδε
                  ἐπέστειλε ἐς σάμον·<q
                     n="126"
                     type="letter"
                     who="#Amasis">ἄμασις πολυκράτεϊ ὧδε λέγει. ἡδὺ μὲν πυνθάνεσθαι ἄνδρα φίλον καὶ
                     ξεῖνον εὖ πρήσσοντα, ἐμοὶ δὲ αἱ σαὶ μεγάλαι εὐτυχίαι οὐκ ἀρέσκουσι, τὸ θεῖον
                     ἐπισταμένῳ ὡς ἔστι φθονερόν. καί κως βούλομαι καὶ αὐτὸς καὶ τῶν ἂν κήδωμαι τὸ
                     μέν τι εὐτυχέειν τῶν πρηγμάτων, τὸ δὲ προσπταίειν, καὶ οὕτω διαφέρειν τὸν αἰῶνα
                     ἐναλλὰξ πρήσσων ἢ εὐτυχέειν τὰ πάντα· οὐδένα γάρ κω λόγῳ οἶδα ἀκούσας ὅστις ἐς
                     τέλος οὐ κακῶς ἐτελεύτησε πρόρριζος, εὐτυχέων τὰ πάντα. σύ νυν ἐμοὶ πειθόμενος
                     ποίησον πρὸς τὰς εὐτυχίας τοιάδε. φροντίσας τὸ ἂν εὕρῃς ἐόν τοι πλείστου ἄξιον
                     καὶ ἐπ᾽ ᾧ σὺ ἀπολομένῳ μάλιστα τὴν ψυχὴν ἀλγήσεις, τοῦτο ἀπόβαλε οὕτω ὅκως
                     μηκέτι ἥξει ἐς ἀνθρώπους. ἤν τε μὴ ἐναλλὰξ ἤδη τὠπὸ τούτου αἱ εὐτυχίαι τοι τῇσι
                     πάθησι προσπίπτωσι, τρόπῳ τῷ ἐξ ἐμέο ὑποκειμένῳ ἀκέο.</q></p>
            </div>
            <div
               n="41"
               type="chapter">
               <p>ταῦτα ἐπιλεξάμενος ὁ πολυκράτης καὶ νόῳ λαβὼν ὥς οἱ εὖ ὑπετίθετο ὁ ἄμασις, ἐδίζητο
                  ἐπ᾽ ᾧ ἂν μάλιστα τὴν ψυχὴν ἀσηθείη ἀπολομένῳ τῶν κειμηλίων, διζήμενος δ᾽ εὕρισκε
                  τόδε. ἦν οἱ σφρηγὶς τὴν ἐφόρεε χρυσόδετος, σμαράγδου μὲν λίθου ἐοῦσα, ἔργον δὲ ἦν
                  θεοδώρου τοῦ τηλεκλέος σαμίου. ἐπεὶ ὦν ταύτην οἱ ἐδόκεε ἀποβαλεῖν, ἐποίεε τοιάδε·
                  πεντηκόντερον πληρώσας ἀνδρῶν ἐσέβη ἐς αὐτήν, μετὰ δὲ ἀναγαγεῖν ἐκέλευε ἐς τὸ
                  πέλαγος· ὡς δὲ ἀπὸ τῆς νήσου ἑκὰς ἐγένετο, περιελόμενος τὴν σφρηγῖδα πάντων
                  ὁρώντων τῶν συμπλόων ῥίπτει ἐς τὸ πέλαγος. τοῦτο δὲ ποιήσας ἀπέπλεε, ἀπικόμενος δὲ
                  ἐς τὰ οἰκία συμφορῇ ἐχρᾶτο.</p>
            </div>
            <div
               n="42"
               type="chapter">
               <p>πέμπτῃ δὲ ἢ ἕκτῃ ἡμέρῃ ἀπὸ τούτων τάδε οἱ συνήνεικε γενέσθαι. ἀνὴρ ἁλιεὺς λαβὼν
                  ἰχθὺν μέγαν τε καὶ καλὸν ἠξίου μιν πολυκράτεϊ δῶρον δοθῆναι. φέρων δὴ ἐπὶ τὰς
                  θύρας πολυκράτεϊ ἔφη ἐθέλειν ἐλθεῖν ἐς ὄψιν, χωρήσαντος δέ οἱ τούτου ἔλεγε διδοὺς
                  τὸν ἰχθύν·<q
                     n="127"
                     who="#fisherman">ὦ βασιλεῦ, ἐγὼ τόνδε ἑλὼν οὐκ ἐδικαίωσα φέρειν ἐς ἀγορήν,
                     καίπερ ἐὼν ἀποχειροβίοτος, ἀλλά μοι ἐδόκεε σέο τε εἶναι ἄξιος καὶ τῆς σῆς
                     ἀρχῆς· σοὶ δή μιν φέρων δίδωμι.</q>ὁ δὲ ἡσθεὶς τοῖσι ἔπεσι ἀμείβεται τοῖσδε·<q
                     n="128"
                     who="#Polycrates">κάρτα τε εὖ ἐποίησας καὶ χάρις διπλὴ τῶν τε λόγων καὶ τοῦ
                     δώρου· καί σε ἐπὶ δεῖπνον καλέομεν.</q>ὁ μὲν δὴ ἁλιεὺς μέγα ποιεύμενος ταῦτα
                  ἤιε ἐς τὰ οἰκία. τὸν δὲ ἰχθὺν τάμνοντες οἱ θεράποντες εὑρίσκουσι ἐν τῇ νηδύϊ αὐτοῦ
                  ἐνεοῦσαν τὴν πολυκράτεος σφρηγῖδα· ὡς δὲ εἶδόν τε καὶ ἔλαβον τάχιστα, ἔφερον
                  κεχαρηκότες παρὰ τὸν πολυκράτεα, διδόντες δέ οἱ τὴν σφρηγῖδα ἔλεγον ὅτεῳ τρόπῳ
                  εὑρέθη. τὸν δὲ ὡς ἐσῆλθε θεῖον εἶναι τὸ πρῆγμα, γράφει ἐς βυβλίον πάντα τὰ
                  ποιήσαντά μιν οἷα καταλελάβηκε, γράψας δὲ ἐς αἴγυπτον ἐπέθηκε.</p>
            </div>
            <div
               n="43"
               type="chapter">
               <p>ἐπιλεξάμενος δὲ ὁ ἄμασις τὸ βυβλίον τὸ παρὰ τοῦ πολυκράτεος ἧκον, ἔμαθε ὅτι
                  ἐκκομίσαι τε ἀδύνατον εἴη ἀνθρώπῳ ἄνθρωπον ἐκ τοῦ μέλλοντος γίνεσθαι πρήγματος καὶ
                  ὅτι οὐκ εὖ τελευτήσειν μέλλοι πολυκράτης εὐτυχέων τὰ πάντα, ὃς καὶ τὰ ἀποβάλλοι
                  εὑρίσκοι. πέμψας δέ οἱ κήρυκα ἐς σάμον διαλύεσθαι ἔφη τὴν ξεινίην. τοῦδε δὲ
                  εἵνεκεν ταῦτα ἐποίεε, ἵνα μὴ συντυχίης δεινῆς τε καὶ μεγάλης πολυκράτεα
                  καταλαβούσης αὐτὸς ἀλγήσειε τὴν ψυχὴν ὡς περὶ ξείνου ἀνδρός.</p>
            </div>
            <div
               n="44"
               type="chapter">
               <p>ἐπὶ τοῦτον δὴ ὦν τὸν πολυκράτεα εὐτυχέοντα τὰ πάντα ἐστρατεύοντο λακεδαιμόνιοι
                  ἐπικαλεσαμένων τῶν μετὰ ταῦτα κυδωνίην τὴν ἐν κρήτῃ κτισάντων σαμίων. πέμψας δὲ
                  κήρυκα λάθρῃ σαμίων πολυκράτης παρὰ καμβύσην τὸν κύρου συλλέγοντα στρατὸν ἐπ᾽
                  αἴγυπτον, ἐδεήθη ὅκως ἂν καὶ παρ᾽ ἑωυτὸν πέμψας ἐς σάμον δέοιτο στρατοῦ. καμβύσης
                  δὲ ἀκούσας τούτων προθύμως ἔπεμπε ἐς σάμον δεησόμενος πολυκράτεος στρατὸν ναυτικὸν
                  ἅμα πέμψαι ἑωυτῷ ἐπ᾽ αἴγυπτον. ὁ δὲ ἐπιλέξας τῶν ἀστῶν τοὺς ὑπώπτευε μάλιστα ἐς
                  ἐπανάστασιν ἀπέπεμπε τεσσεράκοντα τριήρεσι, ἐντειλάμενος καμβύσῃ ὀπίσω τούτους μὴ
                  ἀποπέμπειν.</p>
            </div>
            <div
               n="45"
               type="chapter">
               <p>οἱ μὲν δὴ λέγουσι τοὺς ἀποπεμφθέντας σαμίων ὑπὸ πολυκράτεος οὐκ ἀπικέσθαι ἐς
                  αἴγυπτον, ἀλλ᾽ ἐπείτε ἐγένοντο ἐν καρπάθῳ πλέοντες, δοῦναι σφίσι λόγον, καί σφι
                  ἁδεῖν τὸ προσωτέρω μηκέτι πλέειν· οἱ δὲ λέγουσι ἀπικομένους τε ἐς αἴγυπτον καὶ
                  φυλασσομένους ἐνθεῦτεν αὐτοὺς ἀποδρῆναι. καταπλέουσι δὲ ἐς τὴν σάμον πολυκράτης
                  νηυσὶ ἀντιάσας ἐς μάχην κατέστη· νικήσαντες δὲ οἱ κατιόντες ἀπέβησαν ἐς τὴν νῆσον,
                  πεζομαχήσαντες δὲ ἐν αὐτῇ ἑσσώθησαν καὶ οὕτω δὴ ἔπλεον ἐς λακεδαίμονα. εἰσὶ δὲ οἳ
                  λέγουσι τοὺς ἀπ᾽ αἰγύπτου νικῆσαι πολυκράτεα, λέγοντες ἐμοὶ δοκέειν οὐκ ὀρθῶς·
                  οὐδὲν γὰρ ἔδεέ σφεας λακεδαιμονίους ἐπικαλέεσθαι, εἴ περ αὐτοὶ ἦσαν ἱκανοὶ
                  πολυκράτεα παραστήσασθαι. πρὸς δὲ τούτοισι οὐδὲ ὁ λόγος αἱρέει, τῷ ἐπίκουροί τε
                  μισθωτοὶ καὶ τοξόται οἰκήιοι ἦσαν πλήθεϊ πολλοί, τοῦτον ὑπὸ τῶν κατιόντων σαμίων
                  ἐόντων ὀλίγων ἑσσωθῆναι. τῶν δ᾽ ὑπ᾽ ἑωυτῷ ἐόντων πολιητέων τὰ τέκνα καὶ τὰς
                  γυναῖκας ὁ πολυκράτης ἐς τοὺς νεωσοίκους συνειλήσας εἶχε ἑτοίμους, ἢν ἄρα
                  προδιδῶσι οὗτοι πρὸς τοὺς κατιόντας, ὑποπρῆσαι αὐτοῖσι τοῖσι νεωσοίκοισι.</p>
            </div>
            <div
               n="46"
               type="chapter">
               <p>ἐπείτε δὲ οἱ ἐξελασθέντες σαμίων ὑπὸ πολυκράτεος ἀπίκοντο ἐς τὴν σπάρτην,
                  καταστάντες ἐπὶ τοὺς ἄρχοντας ἔλεγον πολλὰ οἷα κάρτα δεόμενοι. οἱ δέ σφι τῇ πρώτῃ
                  καταστάσι ὑπεκρίναντο τὰ μὲν πρῶτα λεχθέντα ἐπιλεληθέναι, τὰ δὲ ὕστερα οὐ
                  συνιέναι. μετὰ δὲ ταῦτα δεύτερα καταστάντες ἄλλο μὲν εἶπον οὐδέν, θύλακον δὲ
                  φέροντες ἔφασαν τὸν θύλακον ἀλφίτων δέεσθαι. οἱ δέ σφι ὑπεκρίναντο τῷ θυλάκῳ
                  περιεργάσθαι· βοηθέειν δ᾽ ὦν ἔδοξε αὐτοῖσι.</p>
            </div>
            <div
               n="47"
               type="chapter">
               <p>καὶ ἔπειτα παρασκευασάμενοι ἐστρατεύοντο λακεδαιμόνιοι ἐπὶ σάμον, ὡς μὲν σάμιοι
                  λέγουσι, εὐεργεσίας ἐκτίνοντες ὅτι σφι πρότεροι αὐτοὶ νηυσὶ ἐβοήθησαν ἐπὶ
                  μεσσηνίους, ὡς δὲ λακεδαιμόνιοι λέγουσι, οὐκ οὕτω τιμωρῆσαι δεομένοισι σαμίοισι
                  ἐστρατεύοντο ὡς τείσασθαι βουλόμενοι τοῦ κρητῆρος τῆς ἁρπαγῆς, τὸν ἦγον κροίσῳ,
                  καὶ τοῦ θώρηκος, τὸν αὐτοῖσι ἄμασις ὁ αἰγύπτου βασιλεὺς ἔπεμψε δῶρον. καὶ γὰρ
                  θώρηκα ἐληίσαντο τῷ προτέρῳ ἔτεϊ ἢ τὸν κρητῆρα οἱ σάμιοι, ἐόντα μὲν λίνεον καὶ
                  ζῴων ἐνυφασμένων συχνῶν, κεκοσμημένον δὲ χρυσῷ καὶ εἰρίοισι ἀπὸ ξύλου· τῶν δὲ
                  εἵνεκα θωμάσαι ἄξιον ἁρπεδόνη ἑκάστη τοῦ θώρηκος ποιέει· ἐοῦσα γὰρ λεπτὴ ἔχει
                  ἁρπεδόνας ἐν ἑωυτῇ τριηκοσίας καὶ ἑξήκοντα, πάσας φανεράς. τοιοῦτος ἕτερός ἐστι
                  καὶ τὸν ἐν λίνδῳ ἀνέθηκε τῇ ἀθηναίῃ ἄμασις.</p>
            </div>
            <div
               n="48"
               type="chapter">
               <p>συνεπελάβοντο δὲ τοῦ στρατεύματος τοῦ ἐπὶ σάμον ὥστε γενέσθαι καὶ κορίνθιοι
                  προθύμως. ὕβρισμα γὰρ καὶ ἐς τούτους εἶχε ἐκ τῶν σαμίων γενόμενον τρίτῃ γενεῇ
                  πρότερον τοῦ στρατεύματος τούτου, οὐ κατὰ δὲ τὸν αὐτὸν χρόνον τοῦ κρητῆρος τῇ
                  ἁρπαγῇ γεγονός. κερκυραίων γὰρ παῖδας τριηκοσίους ἀνδρῶν τῶν πρώτων περίανδρος ὁ
                  κυψέλου ἐς σάρδις ἀπέπεμψε παρὰ ἀλυάττην ἐπ᾽ ἐκτομῇ. προσσχόντων δὲ ἐς τὴν σάμον
                  τῶν ἀγόντων τοὺς παῖδας κορινθίων, πυθόμενοι οἱ σάμιοι τὸν λόγον, ἐπ᾽ οἷσι ἀγοίατο
                  ἐς σάρδις, πρῶτα μὲν τοὺς παῖδας ἐδίδαξαν ἱροῦ ἅψασθαι ἀρτέμιδος, μετὰ δὲ οὐ
                  περιορῶντες ἀπέλκειν τοὺς ἱκέτας ἐκ τοῦ ἱροῦ, σιτίων δὲ τοὺς παῖδας ἐργόντων τῶν
                  κορινθίων, ἐποιήσαντο οἱ σάμιοι ὁρτήν, τῇ καὶ νῦν ἔτι χρέωνται κατὰ ταὐτά. νυκτὸς
                  γὰρ ἐπιγενομένης, ὅσον χρόνον ἱκέτευον οἱ παῖδες, ἵστασαν χοροὺς παρθένων τε καὶ
                  ἠιθέων, ἱστάντες δὲ τοὺς χοροὺς τρωκτὰ σησάμου τε καὶ μέλιτος ἐποιήσαντο νόμον
                  φέρεσθαι, ἵνα ἁρπάζοντες οἱ τῶν κερκυραίων παῖδες ἔχοιεν τροφήν. ἐς τοῦτο δὲ τόδε
                  ἐγίνετο, ἐς ὃ οἱ κορίνθιοι τῶν παίδων οἱ φύλακοι οἴχοντο ἀπολιπόντες· τοὺς δὲ
                  παῖδας ἀπήγαγον ἐς κέρκυραν οἱ σάμιοι.</p>
            </div>
            <div
               n="49"
               type="chapter">
               <p>εἰ μέν νυν περιάνδρου τελευτήσαντος τοῖσι κορινθίοισι φίλια ἦν πρὸς τοὺς
                  κερκυραίους, οἱ δὲ οὐκ ἂν συνελάβοντο τοῦ στρατεύματος τοῦ ἐπὶ σάμον ταύτης
                  εἵνεκεν τῆς αἰτίης· νῦν δὲ αἰεὶ ἐπείτε ἔκτισαν τὴν νῆσον εἰσὶ ἀλλήλοισι διάφοροι
                  ἐόντες ὅμαιμοι. τούτων ὦν εἵνεκεν ἀπεμνησικάκεον τοῖσι σαμίοισι οἱ κορίνθιοι.
                  ἀπέπεμπε δὲ ἐς σάρδις ἐπ᾽ ἐκτομῇ περίανδρος τῶν πρώτων κερκυραίων ἐπιλέξας τοὺς
                  παῖδας τιμωρεόμενος· πρότεροι γὰρ οἱ κερκυραῖοι ἦρξαν ἐς αὐτὸν πρῆγμα ἀτάσθαλον
                  ποιήσαντες.</p>
            </div>
            <div
               n="50"
               type="chapter">
               <p>ἐπείτε γὰρ τὴν ἑωυτοῦ γυναῖκα μέλισσαν περίανδρος ἀπέκτεινε, συμφορὴν τοιήνδε οἱ
                  ἄλλην συνέβη πρὸς τῇ γεγονυίῃ γενέσθαι. ἦσάν οἱ ἐκ μελίσσης δύο παῖδες, ἡλικίην ὁ
                  μὲν ἑπτακαίδεκα, ὁ δὲ ὀκτωκαίδεκα ἔτεα γεγονώς. τούτους ὁ μητροπάτωρ προκλέης, ἐὼν
                  ἐπιδαύρου τύραννος, μεταπεμψάμενος παρ᾽ ἑωυτὸν ἐφιλοφρονέετο, ὡς οἰκὸς ἦν θυγατρὸς
                  ἐόντας τῆς ἑωυτοῦ παῖδας. ἐπείτε δέ σφεας ἀπεπέμπετο, εἶπε προπέμπων αὐτούς·<q
                     n="129"
                     who="#Procles">ἆρα ἴστε, ὦ παῖδες, ὃς ὑμέων τὴν μητέρα ἀπέκτεινε;</q>τοῦτο τὸ
                  ἔπος ὁ μὲν πρεσβύτερος αὐτῶν ἐν οὐδενὶ λόγῳ ἐποιήσατο· ὁ δὲ νεώτερος, τῷ οὔνομα ἦν
                  λυκόφρων, ἤλγησε ἀκούσας οὕτω ὥστε ἀπικόμενος ἐς τὴν κόρινθον ἅτε φονέα τῆς μητρὸς
                  τὸν πατέρα οὔτε προσεῖπε, διαλεγομένῳ τε οὔ τι προσδιελέγετο ἱστορέοντί τε λόγον
                  οὐδένα ἐδίδου. τέλος δέ μιν περιθύμως ἔχων ὁ περίανδρος ἐξελαύνει ἐκ τῶν
                  οἰκίων.</p>
            </div>
            <div
               n="51"
               type="chapter">
               <p>ἐξελάσας δὲ τοῦτον ἱστόρεε τὸν πρεσβύτερον τά σφι ὁ μητροπάτωρ διελέχθη. ὁ δέ οἱ
                  ἀπηγέετο ὥς σφεας φιλοφρόνως ἐδέξατο, ἐκείνου δὲ τοῦ ἔπεος τό σφι ὁ προκλέης
                  ἀποστέλλων εἶπε, ἅτε οὐ νόῳ λαβών, οὐκ ἐμέμνητο. περίανδρος δὲ οὐδεμίαν μηχανὴν
                  ἔφη εἶναι μὴ οὔ σφι ἐκεῖνον ὑποθέσθαι τι, ἐλιπάρεέ τε ἱστορέων· ὁ δὲ ἀναμνησθεὶς
                  εἶπε καὶ τοῦτο. περίανδρος δὲ νόῳ λαβὼν καὶ τοῦτο καὶ μαλακὸν ἐνδιδόναι βουλόμενος
                  οὐδέν, τῇ ὁ ἐξελασθεὶς ὑπ᾽ αὐτοῦ παῖς δίαιταν ἐποιέετο, ἐς τούτους πέμπων ἄγγελον
                  ἀπηγόρευε μή μιν δέκεσθαι οἰκίοισι· ὁ δὲ ὅκως ἀπελαυνόμενος ἔλθοι ἐς ἄλλην οἰκίην,
                  ἀπηλαύνετ᾽ ἂν καὶ ἀπὸ ταύτης, ἀπειλέοντός τε τοῦ περιάνδρου τοῖσι δεξαμένοισι καὶ
                  ἐξέργειν κελεύοντος. ἀπελαυνόμενος δ᾽ ἂν ἤιε ἐπ᾽ ἑτέρην τῶν ἑταίρων· οἱ δὲ ἅτε
                  περιάνδρου ἐόντα παῖδα, καίπερ δειμαίνοντες, ὅμως ἐδέκοντο.</p>
            </div>
            <div
               n="52 "
               type="chapter">
               <p>τέλος δὲ ὁ περίανδρος κήρυγμα ἐποιήσατο, ὃς ἂν ἢ οἰκίοισι ὑποδέξηταί μιν ἢ
                  προσδιαλεχθῇ, ἱρὴν ζημίην τοῦτον τῷ ἀπόλλωνι ὀφείλειν, ὅσην δὴ εἴπας. πρὸς ὦν δὴ
                  τοῦτο τὸ κήρυγμα οὔτε τίς οἱ διαλέγεσθαι οὔτε οἰκίοισι δέκεσθαι ἤθελε· πρὸς δὲ
                  οὐδὲ αὐτὸς ἐκεῖνος ἐδικαίου πειρᾶσθαι ἀπειρημένου, ἀλλὰ διακαρτερέων ἐν τῇσι
                  στοιῇσι ἐκαλινδέετο. τετάρτῃ δὲ ἡμέρῃ ἰδών μιν ὁ περίανδρος ἀλουσίῃσί τε καὶ
                  ἀσιτίῃσι συμπεπτωκότα οἴκτιρε· ὑπεὶς δὲ τῆς ὀργῆς ἤιε ἆσσον καὶ ἔλεγε·<q
                     n="130"
                     who="#Periander">ὦ παῖ, κότερα τούτων αἱρετώτερά ἐστι, ταῦτα τὰ νῦν ἑκὼν
                     πρήσσεις, ἢ τὴν τυραννίδα καὶ τἀγαθὰ τὰ νῦν ἐγὼ ἔχω, ταῦτα ἐόντα τῷ πατρὶ
                     ἐπιτήδεον παραλαμβάνειν; ὃς ἐὼν ἐμός τε παῖς καὶ κορίνθου τῆς εὐδαίμονος
                     βασιλεὺς ἀλήτην βίον εἵλεο, ἀντιστατέων τε καὶ ὀργῇ χρεώμενος ἐς τὸν σὲ ἥκιστα
                     ἐχρῆν. εἰ γάρ τις συμφορὴ ἐν αὐτοῖσι ἐγγέγονε, ἐξ ἧς ὑποψίην ἐς ἐμὲ ἔχεις, ἐμοί
                     τε αὕτη γέγονε καὶ ἐγὼ αὐτῆς τὸ πλέον μέτοχός εἰμι, ὅσῳ αὐτός σφεα ἐξεργασάμην.
                     σὺ δὲ μαθὼν ὅσῳ φθονέεσθαι κρέσσον ἐστὶ ἢ οἰκτίρεσθαι, ἅμα τε ὁκοῖόν τι ἐς τοὺς
                     τοκέας καὶ ἐς τοὺς κρέσσονας τεθυμῶσθαι, ἄπιθι ἐς τὰ οἰκία.</q>περίανδρος μὲν
                  τούτοισι αὐτὸν κατελάμβανε, ὁ δὲ ἄλλο μὲν οὐδὲν ἀμείβεται τὸν πατέρα, ἔφη δέ μιν
                  ἱρὴν ζημίην ὀφείλειν τῷ θεῷ ἑωυτῷ ἐς λόγους ἀπικόμενον. μαθὼν δὲ ὁ περίανδρος ὡς
                  ἄπορόν τι τὸ κακὸν εἴη τοῦ παιδὸς καὶ ἀνίκητον, ἐξ ὀφθαλμῶν μιν ἀποπέμπεται
                  στείλας πλοῖον ἐς κέρκυραν· ἐπεκράτεε γὰρ καὶ ταύτης. ἀποστείλας δὲ τοῦτον ὁ
                  περίανδρος ἐστρατεύετο ἐπὶ τὸν πενθερὸν προκλέα, ὡς τῶν παρεόντων οἱ πρηγμάτων
                  ἐόντα αἰτιώτατον, καὶ εἷλε μὲν τὴν ἐπίδαυρον, εἷλε δὲ αὐτὸν προκλέα καὶ
                  ἐζώγρησε.</p>
            </div>
            <div
               n="53"
               type="chapter">
               <p>ἐπεὶ δὲ τοῦ χρόνου προβαίνοντος ὅ τε περίανδρος παρηβήκεε καὶ συνεγινώσκετο ἑωυτῷ
                  οὐκέτι εἶναι δυνατὸς τὰ πρήγματα ἐπορᾶν τε καὶ διέπειν, πέμψας ἐς τὴν κέρκυραν
                  ἀπεκάλεε τὸν λυκόφρονα ἐπὶ τὴν τυραννίδα· ἐν γὰρ δὴ τῷ πρεσβυτέρῳ τῶν παίδων νόον
                  οὐκ ἐνώρα, ἀλλά οἱ κατεφαίνετο εἶναι νωθέστερος. ὁ δὲ λυκόφρων οὐδὲ ἀνακρίσιος
                  ἠξίωσε τὸν φέροντα τὴν ἀγγελίην. περίανδρος δὲ περιεχόμενος τοῦ νεηνίεω δεύτερα
                  ἀπέστειλε ἐπ᾽ αὐτὸν τὴν ἀδελφεήν, ἑωυτοῦ δὲ θυγατέρα, δοκέων μιν μάλιστα ταύτῃ ἂν
                  πείθεσθαι. ἀπικομένης δὲ ταύτης καὶ λεγούσης·<q
                     n="131"
                     who="#Periander">ὦ παῖ, βούλεαι τήν τε τυραννίδα ἐς ἄλλους πεσεῖν καὶ τὸν οἶκον
                     τοῦ πατρὸς διαφορηθέντα μᾶλλον ἢ αὐτός σφεα ἀπελθὼν ἔχειν; ἄπιθι ἐς τὰ οἰκία,
                     παῦσαι σεωυτὸν ζημιῶν. φιλοτιμίη κτῆμα σκαιόν· μὴ τῷ κακῷ τὸ κακὸν ἰῶ. πολλοὶ
                     τῶν δικαίων τὰ ἐπιεικέστερα προτιθεῖσι. πολλοὶ δὲ ἤδη τὰ μητρώια διζήμενοι τὰ
                     πατρώια ἀπέβαλον. τυραννὶς χρῆμα σφαλερόν, πολλοὶ δὲ αὐτῆς ἐρασταί εἰσι, ὁ δὲ
                     γέρων τε ἤδη καὶ παρηβηκώς· μὴ δῷς τὰ σεωυτοῦ ἀγαθὰ ἄλλοισι.</q>ἡ μὲν δὴ τὰ
                  ἐπαγωγότατα διδαχθεῖσα ὑπὸ τοῦ πατρὸς ἔλεγε πρὸς αὐτόν· ὁ δὲ ὑποκρινόμενος ἔφη
                  οὐδαμὰ ἥξειν ἐς κόρινθον, ἔστ᾽ ἂν πυνθάνηται περιεόντα τὸν πατέρα. ἀπαγγειλάσης δὲ
                  ταύτης ταῦτα τὸ τρίτον περίανδρος κήρυκα πέμπει βουλόμενος αὐτὸς μὲν ἐς κέρκυραν
                  ἥκειν, ἐκεῖνον δὲ ἐκέλευε ἐς κόρινθον ἀπικόμενον διάδοχον γίνεσθαι τῆς τυραννίδος.
                  καταινέσαντος δ᾽ ἐπὶ τούτοισι τοῦ παιδὸς ὁ μὲν περίανδρος ἐστέλλετο ἐς τὴν
                  κέρκυραν, ὁ δὲ παῖς οἱ ἐς τὴν κόρινθον. μαθόντες δὲ οἱ κερκυραῖοι τούτων ἕκαστα,
                  ἵνα μή σφι περίανδρος ἐς τὴν χώρην ἀπίκηται, κτείνουσι τὸν νεηνίσκον. ἀντὶ τούτων
                  μὲν περίανδρος κερκυραίους ἐτιμωρέετο.</p>
            </div>
            <div
               n="54"
               type="chapter">
               <p>λακεδαιμόνιοι δὲ στόλῳ μεγάλῳ ὡς ἀπίκοντο, ἐπολιόρκεον σάμον. προσβαλόντες δὲ πρὸς
                  τὸ τεῖχος τοῦ μὲν πρὸς θαλάσσῃ ἑστεῶτος πύργου κατὰ τὸ προάστειον τῆς πόλιος
                  ἐπέβησαν, μετὰ δὲ αὐτοῦ βοηθήσαντος πολυκράτεος χειρὶ πολλῇ ἀπηλάσθησαν. κατὰ δὲ
                  τὸν ἐπάνω πύργον τὸν ἐπὶ τῆς ῥάχιος τοῦ ὄρεος ἐπεόντα ἐπεξῆλθον οἵ τε ἐπίκουροι
                  καὶ αὐτῶν σαμίων συχνοί, δεξάμενοι δὲ τοὺς λακεδαιμονίους ἐπ᾽ ὀλίγον χρόνον
                  ἔφευγον ὀπίσω· οἱ δὲ ἐπισπόμενοι ἔκτεινον.</p>
            </div>
            <div
               n="55"
               type="chapter">
               <p>εἰ μέν νυν οἱ παρεόντες λακεδαιμονίων ὅμοιοι ἐγένοντο πάντες ταύτην τὴν ἡμέρην
                  ἀρχίῃ τε καὶ λυκώπῃ, αἱρέθη ἂν σάμος. ἀρχίης γὰρ καὶ λυκώπης μοῦνοι συνεσπεσόντες
                  φεύγουσι ἐς τὸ τεῖχος τοῖσι σαμίοισι καὶ ἀποκληισθέντες τῆς ὀπίσω ὁδοῦ ἀπέθανον ἐν
                  τῇ πόλι τῇ σαμίων. τρίτῳ δὲ ἀπ᾽ ἀρχίεω τούτου γεγονότι ἄλλῳ ἀρχίῃ τῷ σαμίου τοῦ
                  ἀρχίεω αὐτὸς ἐν πιτάνῃ συνεγενόμην δήμου γὰρ τούτου ἦν , ὃς ξείνων πάντων μάλιστα
                  ἐτίμα τε σαμίους καί οἱ τῷ πατρὶ ἔφη σάμιον τοὔνομα τεθῆναι, ὅτι οἱ ὁ πατὴρ ἀρχίης
                  ἐν σάμῳ ἀριστεύσας ἐτελεύτησε· τιμᾶν δὲ σαμίους ἔφη, διότι ταφῆναί οἱ τὸν πάππον
                  δημοσίῃ εὖ ὑπὸ σαμίων.</p>
            </div>
            <div
               n="56"
               type="chapter">
               <p>λακεδαιμόνιοι δέ, ὥς σφι τεσσεράκοντα ἐγεγόνεσαν ἡμέραι πολιορκέουσι σάμον ἐς τὸ
                  πρόσω τε οὐδὲν προεκόπτετο τῶν πρηγμάτων, ἀπαλλάσσοντο ἐς πελοπόννησον. ὡς δὲ ὁ
                  ματαιότερος λόγος ὅρμηται λέγεσθαι, πολυκράτεα ἐπιχώριον νόμισμα κόψαντα πολλὸν
                  μολύβδου καταχρυσώσαντα δοῦναί σφι, τοὺς δὲ δεξαμένους οὕτω δὴ ἀπαλλάσσεσθαι.
                  ταύτην πρώτην στρατηίην ἐς τὴν ἀσίην λακεδαιμόνιοι δωριέες ἐποιήσαντο.</p>
            </div>
            <div
               n="57"
               type="chapter">
               <p>οἱ δ᾽ ἐπὶ τὸν πολυκράτεα στρατευσάμενοι σαμίων, ἐπεὶ οἱ λακεδαιμόνιοι αὐτοὺς
                  ἀπολείπειν ἔμελλον, καὶ αὐτοὶ ἀπέπλεον ἐς σίφνον. χρημάτων γὰρ ἐδέοντο, τὰ δὲ τῶν
                  σιφνίων πρήγματα ἤκμαζε τοῦτον τὸν χρόνον, καὶ νησιωτέων μάλιστα ἐπλούτεον, ἅτε
                  ἐόντων αὐτοῖσι ἐν τῇ νήσῳ χρυσέων καὶ ἀργυρέων μετάλλων, οὕτω ὥστε ἀπὸ τῆς δεκάτης
                  τῶν γινομένων αὐτόθεν χρημάτων θησαυρὸς ἐν δελφοῖσι ἀνάκειται ὅμοια τοῖσι
                  πλουσιωτάτοισι· αὐτοὶ δὲ τὰ γινόμενα τῷ ἐνιαυτῷ ἑκάστῳ χρήματα διενέμοντο. ὅτε ὦν
                  ἐποιεῦντο τὸν θησαυρόν, ἐχρέωντο τῷ χρηστηρίῳ εἰ αὐτοῖσι τὰ παρεόντα ἀγαθὰ οἷά τέ
                  ἐστι πολλὸν χρόνον παραμένειν· ἡ δὲ πυθίη ἔχρησέ σφι τάδε·<q
                     n="132"
                     type="oracle"
                     who="#Pythia"><l>ἀλλ᾽ ὅταν ἐν σίφνῳ πρυτανήια λευκὰ γένηται</l><l>λεύκοφρύς τ᾽
                        ἀγορή, τότε δὴ δεῖ φράδμονος ἀνδρὸς</l><l>φράσσασθαι ξύλινόν τε λόχον κήρυκά
                        τ᾽ ἐρυθρόν</l></q>. τοῖσι δὲ σιφνίοισι ἦν τότε ἡ ἀγορὴ καὶ τὸ πρυτανήιον
                  παρίῳ λίθῳ ἠσκημένα.</p>
            </div>
            <div
               n="58"
               type="chapter">
               <p>τοῦτον τὸν χρησμὸν οὐκ οἷοί τε ἦσαν γνῶναι οὔτε τότε ἰθὺς οὔτε τῶν σαμίων
                  ἀπιγμένων. ἐπείτε γὰρ τάχιστα πρὸς τὴν σίφνον προσῖσχον οἱ σάμιοι, ἔπεμπον τῶν
                  νεῶν μίαν πρέσβεας ἄγουσαν ἐς τὴν πόλιν. τὸ δὲ παλαιὸν ἅπασαι αἱ νέες ἦσαν
                  μιλτηλιφέες· καὶ ἦν τοῦτο τὸ ἡ πυθίη προηγόρευε τοῖσι σιφνίοισι φυλάξασθαι τὸν
                  ξύλινον λόχον κελεύουσα καὶ κήρυκα ἐρυθρόν. ἀπικόμενοι ὦν οἱ ἄγγελοι ἐδέοντο τῶν
                  σιφνίων δέκα τάλαντά σφι χρῆσαι· οὐ φασκόντων δὲ χρήσειν τῶν σιφνίων αὐτοῖσι οἱ
                  σάμιοι τοὺς χώρους αὐτῶν ἐπόρθεον. πυθόμενοι δ᾽ ἰθὺς ἧκον οἱ σίφνιοι βοηθέοντες
                  καὶ συμβαλόντες αὐτοῖσι ἑσσώθησαν, καὶ αὐτῶν πολλοὶ ἀπεκληίσθησαν τοῦ ἄστεος ὑπὸ
                  τῶν σαμίων. καὶ αὐτοὺς μετὰ ταῦτα ἑκατὸν τάλαντα ἔπρηξαν.</p>
            </div>
            <div
               n="59"
               type="chapter">
               <p>παρὰ δὲ ἑρμιονέων νῆσον ἀντὶ χρημάτων παρέλαβον, ὑδρέαν τὴν ἐπὶ πελοποννήσῳ, καὶ
                  αὐτὴν τροιζηνίοισι παρακατέθεντο· αὐτοὶ δὲ κυδωνίην τὴν ἐν κρήτῃ ἔκτισαν, οὐκ ἐπὶ
                  τοῦτο πλέοντες ἀλλὰ ζακυνθίους ἐξελῶντες ἐκ τῆς νήσου. ἔμειναν δ᾽ ἐν ταύτῃ καὶ
                  εὐδαιμόνησαν ἐπ᾽ ἔτεα πέντε, ὥστε τὰ ἱρὰ τὰ ἐν κυδωνίῃ ἐόντα νῦν οὗτοί εἰσι οἱ
                  ποιήσαντες καὶ τὸν τῆς δικτύνης νηόν. ἕκτῳ δὲ ἔτεϊ<rs
                     type="ethnic">αἰγινῆται</rs>αὐτοὺς ναυμαχίῃ νικήσαντες ἠνδραποδίσαντο μετὰ
                  κρητῶν, καὶ τῶν νεῶν καπρίους ... ἐχουσέων τὰς πρῴρας ἠκρωτηρίασαν καὶ ἀνέθεσαν ἐς
                  τὸ ἱρὸν τῆς ἀθηναίης ἐν αἰγίνῃ. ταῦτα δὲ ἐποίησαν ἔγκοτον ἔχοντες σαμίοισι<rs
                     type="ethnic">αἰγινῆται</rs>· πρότεροι γὰρ σάμιοι ἐπ᾽ ἀμφικράτεος βασιλεύοντος
                  ἐν σάμῳ στρατευσάμενοι ἐπ᾽ αἴγιναν μεγάλα κακὰ ἐποίησαν αἰγινήτας καὶ ἔπαθον ὑπ᾽
                  ἐκείνων· ἡ μὲν αἰτίη αὕτη.</p>
            </div>
            <div
               n="60"
               type="chapter">
               <p><seg
                     n="1">ἐμήκυνα δὲ περὶ σαμίων μᾶλλον, ὅτι σφι τρία ἐστὶ μέγιστα ἁπάντων ἑλλήνων
                     ἐξεργασμένα, ὄρεός τε ὑψηλοῦ ἐς πεντήκοντα καὶ ἑκατὸν ὀργυιάς, τούτου ὄρυγμα
                     κάτωθεν ἀρξάμενον, ἀμφίστομον·</seg><seg
                     n="2">τὸ μὲν μῆκος τοῦ ὀρύγματος ἑπτὰ στάδιοί εἰσι, τὸ δὲ ὕψος καὶ εὖρος ὀκτὼ
                     ἑκάτερον πόδες· διὰ παντὸς δὲ αὐτοῦ ἄλλο ὄρυγμα εἰκοσίπηχυ βάθος ὀρώρυκται,
                     τρίπουν δὲ τὸ εὖρος, δι᾽ οὗ τὸ ὕδωρ ὀχετευόμενον διὰ σωλήνων παραγίνεται ἐς τὴν
                     πόλιν ἀγόμενον ἀπὸ μεγάλης πηγῆς·</seg><seg
                     n="3">ἀρχιτέκτων δὲ τοῦ ὀρύγματος τούτου ἐγένετο μεγαρεὺς εὐπαλῖνος ναυστρόφου.
                     τοῦτο μὲν δὴ ἓν τῶν τριῶν ἐστι· δεύτερον δὲ περὶ λιμένα χῶμα ἐν θαλάσσῃ, βάθος
                     καὶ εἴκοσι ὀργυιέων, μῆκος δὲ τοῦ χώματος μέζον δύο σταδίων.</seg><seg
                     n="4">τρίτον δέ σφι ἐξέργασται νηὸς μέγιστος πάντων νηῶν τῶν ἡμεῖς ἴδμεν, τοῦ
                     ἀρχιτέκτων πρῶτος ἐγένετο ῥοῖκος<persName>φίλεω</persName>ἀνὴρ ἐπιχώριος.
                     τούτων εἵνεκεν μᾶλλόν τι περὶ σαμίων ἐμήκυνα.</seg></p>
            </div>
            <div
               n="61"
               type="chapter">
               <p>καμβύσῃ δὲ τῷ κύρου χρονίζοντι περὶ αἴγυπτον καὶ παραφρονήσαντι ἐπανιστέαται
                  ἄνδρες μάγοι δύο ἀδελφεοί, τῶν τὸν ἕτερον κατελελοίπεε τῶν οἰκίων μελεδωνὸν ὁ
                  καμβύσης. οὗτος δὴ ὦν οἱ ἐπανέστη μαθών τε τὸν σμέρδιος θάνατον ὡς κρύπτοιτο
                  γενόμενος, καὶ ὡς ὀλίγοι εἴησαν οἱ ἐπιστάμενοι αὐτὸν περσέων, οἱ δὲ πολλοὶ
                  περιεόντα μιν εἰδείησαν. πρὸς ταῦτα βουλεύσας τάδε ἐπεχείρησε τοῖσι βασιληίοισι.
                  ἦν οἱ ἀδελφεός, τὸν εἶπά οἱ συνεπαναστῆναι, οἰκὼς μάλιστα τὸ εἶδος σμέρδι τῷ
                  κύρου, τὸν ὁ καμβύσης, ἐόντα ἑωυτοῦ ἀδελφεόν, ἀπέκτεινε· ἦν τε δὴ ὅμοιος τὸ εἶδος
                  τῷ σμέρδι καὶ δὴ καὶ οὔνομα τὠυτὸ εἶχε σμέρδιν. τοῦτον τὸν ἄνδρα ἀναγνώσας ὁ μάγος
                  πατιζείθης ὥς οἱ αὐτὸς πάντα διαπρήξει, εἷσε ἄγων ἐς τὸν βασιλήιον θρόνον. ποιήσας
                  δὲ τοῦτο κήρυκας τῇ τε ἄλλῃ διέπεμπε καὶ δὴ καὶ ἐς αἴγυπτον προερέοντα τῷ στρατῷ
                  ὡς σμέρδιος τοῦ κύρου ἀκουστέα εἴη τοῦ λοιποῦ ἀλλ᾽ οὐ καμβύσεω.</p>
            </div>
            <div
               n="62"
               type="chapter">
               <p>οἵ τε δὴ ὦν ἄλλοι κήρυκες προηγόρευον ταῦτα καὶ δὴ καὶ ὁ ἐπ᾽ αἴγυπτον ταχθείς
                  εὕρισκε γὰρ καμβύσην καὶ τὸν στρατὸν ἐόντα τῆς συρίης ἐν ἀγβατάνοισι προηγόρευε
                  στὰς ἐς μέσον τὰ ἐντεταλμένα ἐκ τοῦ μάγου. καμβύσης δὲ ἀκούσας ταῦτα ἐκ τοῦ
                  κήρυκος καὶ ἐλπίσας μιν λέγειν ἀληθέα αὐτός τε προδεδόσθαι ἐκ πρηξάσπεος πεμφθέντα
                  γὰρ αὐτὸν ὡς ἀποκτενέοντα σμέρδιν οὐ ποιῆσαι ταῦτα , βλέψας ἐς τὸν πρηξάσπεα εἶπε·<q
                     n="133"
                     who="#Cambyses">πρήξασπες, οὕτω μοι διέπρηξας τό τοι προσέθηκα πρῆγμα;</q>ὁ δὲ εἶπε·<q
                     n="134"
                     who="#Prexaspes">ὦ δέσποτα, οὐκ ἔστι ταῦτα ἀληθέα, ὅκως κοτέ τοι σμέρδις
                     ἀδελφεὸς ὁ σὸς ἐπανέστηκε, οὐδὲ ὅκως τι ἐξ ἐκείνου τοῦ ἀνδρὸς νεῖκός τοι ἔσται
                     ἢ μέγα ἢ σμικρόν· ἐγὼ γὰρ αὐτὸς ποιήσας τὰ σύ με ἐκέλευες ἔθαψά μιν χερσὶ τῇσι
                     ἐμεωυτοῦ. εἰ μέν νυν οἱ τεθνεῶτες ἀνεστᾶσι, προσδέκεό τοι καὶ ἀστυάγεα τὸν
                     μῆδον ἐπαναστήσεσθαι· εἰ δ᾽ ἔστι ὥσπερ πρὸ τοῦ, οὐ μή τί τοι ἔκ γε ἐκείνου
                     νεώτερον ἀναβλάστῃ. νῦν ὦν μοι δοκέει μεταδιώξαντας τὸν κήρυκα ἐξετάζειν
                     εἰρωτῶντας παρ᾽ ὅτεο ἥκων προαγορεύει ἡμῖν σμέρδιος βασιλέος ἀκούειν.</q></p>
            </div>
            <div
               n="63"
               type="chapter">
               <p>ταῦτα εἴπαντος πρηξάσπεος, ἤρεσε γὰρ καμβύσῃ, αὐτίκα μεταδίωκτος γενόμενος ὁ κῆρυξ
                  ἧκε· ἀπιγμένον δέ μιν εἴρετο ὁ πρηξάσπης τάδε·<q
                     n="135"
                     who="#Prexaspes">ὤνθρωπε, φὴς γὰρ ἥκειν παρὰ σμέρδιος τοῦ κύρου ἄγγελος, νῦν ὦν
                     εἴπας τὴν ἀληθείην ἄπιθι χαίρων, κότερα αὐτός τοι σμέρδις φαινόμενος ἐς ὄψιν
                     ἐνετέλλετο ταῦτα ἢ τῶν τις ἐκείνου ὑπηρετέων.</q>ὁ δὲ εἶπε.<q
                     n="136"
                     who="#messenger">ἐγὼ σμέρδιν μὲν τὸν κύρου, ἐξ ὅτεο βασιλεὺς καμβύσης ἤλασε ἐς
                     αἴγυπτον, οὔκω ὄπωπα· ὁ δέ μοι μάγος, τὸν καμβύσης ἐπίτροπον τῶν οἰκίων
                     ἀπέδεξε, οὗτος ταῦτα ἐνετείλατο, φὰς σμέρδιν τὸν κύρου εἶναι τὸν ταῦτα
                     ἐπιθέμενον εἶπαι πρὸς ὑμέας.</q>ὁ μὲν δή σφι ἔλεγε οὐδὲν ἐπικαταψευσάμενος,
                  καμβύσης δὲ εἶπε·<q
                     n="137"
                     who="#Cambyses">πρήξασπες, σὺ μὲν οἷα ἀνὴρ ἀγαθὸς ποιήσας τὸ κελευόμενον αἰτίην
                     ἐκπέφευγας· ἐμοὶ δὲ τίς ἂν εἴη περσέων ὁ ἐπανεστεὼς ἐπιβατεύων τοῦ σμέρδιος
                     οὐνόματος;</q>ὁ δὲ εἶπε·<q
                     n="138"
                     who="#Prexaspes">ἐγώ μοι δοκέω συνιέναι τὸ γεγονὸς τοῦτο, ὦ βασιλεῦ· οἱ μάγοι
                     εἰσί τοι οἱ ἐπανεστεῶτες, τόν τε ἔλιπες μελεδωνὸν τῶν οἰκίων πατιζείθης καὶ ὁ
                     τούτου ἀδελφεὸς σμέρδις.</q></p>
            </div>
            <div
               n="64"
               type="chapter">
               <p>ἐνθαῦτα ἀκούσαντα καμβύσην τὸ σμέρδιος οὔνομα ἔτυψε ἡ ἀληθείη τῶν τε λόγων καὶ τοῦ
                  ἐνυπνίου· ὃς ἐδόκεε ἐν τῷ ὕπνῳ ἀπαγγεῖλαί τινά οἱ ὡς σμέρδις ἱζόμενος ἐς τὸν
                  βασιλήιον θρόνον ψαύσειε τῇ κεφαλῇ τοῦ οὐρανοῦ. μαθὼν δὲ ὡς μάτην ἀπολωλεκὼς εἴη
                  τὸν ἀδελφεόν, ἀπέκλαιε σμέρδιν· ἀποκλαύσας δὲ καὶ περιημεκτήσας τῇ ἁπάσῃ συμφορῇ
                  ἀναθρῴσκει ἐπὶ τὸν ἵππον, ἐν νόῳ ἔχων τὴν ταχίστην ἐς σοῦσα στρατεύεσθαι ἐπὶ τὸν
                  μάγον. καί οἱ ἀναθρῴσκοντι ἐπὶ τὸν ἵππον τοῦ κολεοῦ τοῦ ξίφεος ὁ μύκης ἀποπίπτει,
                  γυμνωθὲν δὲ τὸ ξίφος παίει τὸν μηρόν. τρωματισθεὶς δὲ κατὰ τοῦτο τῇ αὐτὸς πρότερον
                  τὸν τῶν αἰγυπτίων θεὸν ἆπιν ἔπληξε, ὥς οἱ καιρίην ἔδοξε τετύφθαι, εἴρετο ὁ
                  καμβύσης ὅ τι τῇ πόλι οὔνομα εἴη· οἱ δὲ εἶπαν ὅτι ἀγβάτανα. τῷ δὲ ἔτι πρότερον
                  ἐκέχρητο ἐκ βουτοῦς πόλιος ἐν ἀγβατάνοισι τελευτήσειν τὸν βίον. ὁ μὲν δὴ ἐν τοῖσι
                  μηδικοῖσι ἀγβατάνοισι ἐδόκεε τελευτήσειν γηραιός, ἐν τοῖσί οἱ ἦν τὰ πάντα
                  πρήγματα, τὸ δὲ χρηστήριον ἐν τοῖσι ἐν συρίῃ ἀγβατάνοισι ἔλεγε ἄρα. καὶ δὴ ὡς τότε
                  ἐπειρόμενος ἐπύθετο τῆς πόλιος τὸ οὔνομα, ὑπὸ τῆς συμφορῆς τῆς τε ἐκ τοῦ μάγου
                  ἐκπεπληγμένος καὶ τοῦ τρώματος ἐσωφρόνησε, συλλαβὼν δὲ τὸ θεοπρόπιον εἶπε·<q
                     n="139"
                     who="#Cambyses">ἐνθαῦτα καμβύσην τὸν κύρου ἐστὶ πεπρωμένον τελευτᾶν.</q></p>
            </div>
            <div
               n="65"
               type="chapter">
               <p>τότε μὲν τοσαῦτα. ἡμέρῃσι δὲ ὕστερον ὡς εἴκοσι μεταπεμψάμενος περσέων τῶν
                  παρεόντων τοὺς λογιμωτάτους ἔλεγέ σφι τάδε·<q
                     n="140"
                     who="#Cambyses">ὦ πέρσαι, καταλελάβηκέ με, τὸ πάντων μάλιστα ἔκρυπτον
                     πρηγμάτων, τοῦτο ἐς ὑμέας ἐκφῆναι. ἐγὼ γὰρ ἐὼν ἐν αἰγύπτῳ εἶδον ὄψιν ἐν τῷ
                     ὕπνῳ, τὴν μηδαμὰ ὤφελον ἰδεῖν· ἐδόκεον δέ μοι ἄγγελον ἐλθόντα ἐξ οἴκου
                     ἀγγέλλειν ὡς σμέρδις ἱζόμενος ἐς τὸν βασιλήιον θρόνον ψαύσειε τῇ κεφαλῇ τοῦ
                     οὐρανοῦ. δείσας δὲ μὴ ἀπαιρεθέω τὴν ἀρχὴν πρὸς τοῦ ἀδελφεοῦ, ἐποίησα ταχύτερα ἢ
                     σοφώτερα· ἐν τῇ γὰρ ἀνθρωπηίῃ φύσι οὐκ ἐνῆν ἄρα τὸ μέλλον γίνεσθαι ἀποτρέπειν,
                     ἐγὼ δὲ ὁ μάταιος πρηξάσπεα ἀποπέμπω ἐς σοῦσα ἀποκτενέοντα σμέρδιν.
                     ἐξεργασθέντος δὲ κακοῦ τοσούτου ἀδέως διαιτώμην, οὐδαμὰ ἐπιλεξάμενος μή κοτέ
                     τίς μοι σμέρδιος ὑπαραιρημένου ἄλλος ἐπανασταίη ἀνθρώπων. πάντως δὲ τοῦ
                     μέλλοντος ἔσεσθαι ἁμαρτὼν ἀδελφεοκτόνος τε οὐδὲν δέον γέγονα καὶ τῆς βασιληίης
                     οὐδὲν ἧσσον ἐστέρημαι· σμέρδις γὰρ δὴ ἦν ὁ μάγος τόν μοι ὁ δαίμων προέφαινε ἐν
                     τῇ ὄψι ἐπαναστήσεσθαι. τὸ μὲν δὴ ἔργον ἐξέργασταί μοι, καὶ σμέρδιν τὸν κύρου
                     μηκέτι ὑμῖν ἐόντα λογίζεσθε· οἱ δὲ ὑμῖν μάγοι κρατέουσι τῶν βασιληίων, τόν τε
                     ἔλιπον ἐπίτροπον τῶν οἰκίων καὶ ὁ ἐκείνου ἀδελφεὸς σμέρδις. τὸν μέν νυν μάλιστα
                     χρῆν ἐμέο αἰσχρὰ πρὸς τῶν μάγων πεπονθότος τιμωρέειν ἐμοί, οὗτος μὲν ἀνοσίῳ
                     μόρῳ τετελεύτηκε ὑπὸ τῶν ἑωυτοῦ οἰκηιοτάτων· τούτου δὲ μηκέτι ἐόντος, δεύτερα
                     τῶν λοιπῶν ὑμῖν, ὦ πέρσαι, γίνεταί μοι ἀναγκαιότατον ἐντέλλεσθαι τὰ θέλω μοι
                     γενέσθαι τελευτῶν τὸν βίον. καὶ δὴ ὑμῖν τάδε ἐπισκήπτω θεοὺς τοὺς βασιληίους
                     ἐπικαλέων, καὶ πᾶσι ὑμῖν καὶ μάλιστα ἀχαιμενιδέων τοῖσι παρεοῦσι, μὴ περιιδεῖν
                     τὴν ἡγεμονίην αὖτις ἐς μήδους περιελθοῦσαν, ἀλλ᾽ εἴτε δόλῳ ἔχουσι αὐτὴν
                     κτησάμενοι, δόλῳ ἀπαιρεθῆναι ὑπὸ ὑμέων, εἴτε καὶ σθένεΐ τεῳ κατεργασάμενοι,
                     σθένεϊ κατὰ τὸ καρτερὸν ἀνασώσασθαι. καὶ ταῦτα μὲν ποιεῦσι ὑμῖν γῆ τε καρπὸν
                     ἐκφέροι καὶ γυναῖκές τε καὶ ποῖμναι τίκτοιεν, ἐοῦσι ἐς τὸν ἅπαντα χρόνον
                     ἐλευθέροισι· μὴ ἀνασωσαμένοισι δὲ τὴν ἀρχὴν μηδ᾽ ἐπιχειρήσασι ἀνασῴζειν τὰ
                     ἐναντία τούτοισι ἀρῶμαι ὑμῖν γενέσθαι, καὶ πρὸς ἔτι τούτοισι τὸ τέλος περσέων
                     ἑκάστῳ ἐπιγενέσθαι οἷον ἐμοὶ ἐπιγέγονε.</q>ἅμα τε εἴπας ταῦτα ὁ καμβύσης
                  ἀπέκλαιε πᾶσαν τὴν ἑωυτοῦ πρῆξιν.</p>
            </div>
            <div
               n="66"
               type="chapter">
               <p>πέρσαι δὲ ὡς τὸν βασιλέα εἶδον ἀνακλαύσαντα, πάντες τά τε ἐσθῆτος ἐχόμενα εἶχον,
                  ταῦτα κατηρείκοντο καὶ οἰμωγῇ ἀφθόνῳ διεχρέωντο. μετὰ δὲ ταῦτα ὡς ἐσφακέλισέ τε τὸ
                  ὀστέον καὶ ὁ μηρὸς τάχιστα ἐσάπη, ἀπήνεικε καμβύσην τὸν κύρου, βασιλεύσαντα μὲν τὰ
                  πάντα ἑπτὰ ἔτεα καὶ πέντε μῆνας, ἄπαιδα δὲ τὸ παράπαν ἐόντα ἔρσενος καὶ θήλεος
                  γόνου. περσέων δὲ τοῖσι παρεοῦσι ἀπιστίη πολλὴ ὑπεκέχυτο τοὺς μάγους ἔχειν τὰ
                  πρήγματα, ἀλλ᾽ ἠπιστέατο ἐπὶ διαβολῇ εἰπεῖν καμβύσην τὰ εἶπε περὶ τοῦ σμέρδιος
                  θανάτου, ἵνα οἱ ἐκπολεμωθῇ πᾶν τὸ περσικόν.</p>
            </div>
            <div
               n="67"
               type="chapter">
               <p><seg
                     n="1">οὗτοι μέν νυν ἠπιστέατο σμέρδιν τὸν κύρου βασιλέα ἐνεστεῶτα· δεινῶς γὰρ
                     καὶ ὁ πρηξάσπης ἔξαρνος ἦν μὴ μὲν ἀποκτεῖναι σμέρδιν· οὐ γὰρ ἦν οἱ ἀσφαλὲς
                     καμβύσεω τετελευτηκότος φάναι τὸν κύρου υἱὸν ἀπολωλεκέναι αὐτοχειρίῃ.</seg><seg
                     n="2">ὁ δὲ δὴ μάγος τελευτήσαντος καμβύσεω ἀδέως ἐβασίλευσε, ἐπιβατεύων τοῦ
                     ὁμωνύμου σμέρδιος τοῦ κύρου, μῆνας ἑπτὰ τοὺς ἐπιλοίπους καμβύσῃ ἐς τὰ ὀκτὼ ἔτεα
                     τῆς πληρώσιος·</seg><seg
                     n="3">ἐν τοῖσι ἀπεδέξατο ἐς τοὺς ὑπηκόους πάντας εὐεργεσίας μεγάλας, ὥστε
                     ἀποθανόντος αὐτοῦ πόθον ἔχειν πάντας τοὺς ἐν τῇ ἀσίῃ, πάρεξ αὐτῶν περσέων·
                     διαπέμψας γὰρ ὁ μάγος ἐς πᾶν ἔθνος τῶν ἦρχε προεῖπε ἀτελείην εἶναι στρατηίης
                     καὶ φόρου ἐπ᾽ ἔτεα τρία.</seg></p>
            </div>
            <div
               n="68"
               type="chapter">
               <p>προεῖπε μὲν δὴ ταῦτα αὐτίκα ἐνιστάμενος ἐς τὴν ἀρχήν, ὀγδόῳ δὲ μηνὶ ἐγένετο
                  κατάδηλος τρόπῳ τοιῷδε. ὀτάνης ἦν<persName>φαρνάσπεω</persName>μὲν παῖς, γένεϊ δὲ
                  καὶ χρήμασι ὅμοιος τῷ πρώτῳ περσέων. οὗτος ὁ ὀτάνης πρῶτος ὑπώπτευσε τὸν μάγον ὡς
                  οὐκ εἴη ὁ κύρου σμέρδις ἀλλ᾽ ὅς περ ἦν, τῇδε συμβαλόμενος, ὅτι τε οὐκ ἐξεφοίτα ἐκ
                  τῆς ἀκροπόλιος καὶ ὅτι οὐκ ἐκάλεε ἐς ὄψιν ἑωυτῷ οὐδένα τῶν λογίμων περσέων.
                  ὑποπτεύσας δέ μιν ἐποίεε τάδε. ἔσχε αὐτοῦ καμβύσης θυγατέρα, τῇ οὔνομα ἦν φαιδύμη·
                  τὴν αὐτὴν δὴ ταύτην εἶχε τότε ὁ μάγος καὶ ταύτῃ τε συνοίκεε καὶ τῇσι ἄλλῃσι πάσῃσι
                  τῇσι τοῦ καμβύσεω γυναιξί. πέμπων δὴ ὦν ὁ ὀτάνης παρὰ ταύτην τὴν θυγατέρα
                  ἐπυνθάνετο παρ᾽ ὅτεῳ ἀνθρώπων κοιμῷτο, εἴτε μετὰ σμέρδιος τοῦ κύρου εἴτε μετὰ
                  ἄλλου τεο. ἡ δέ οἱ ἀντέπεμπε φαμένη οὐ γινώσκειν· οὔτε γὰρ τὸν κύρου σμέρδιν
                  ἰδέσθαι οὐδαμὰ οὔτε ὅστις εἴη ὁ συνοικέων αὐτῇ εἰδέναι. ἔπεμπε δεύτερα ὁ ὀτάνης λέγων·<q
                     n="141"
                     who="#Otanes">εἰ μὴ αὐτὴ σμέρδιν τὸν κύρου γινώσκεις, σὺ δὲ παρὰ ἀτόσσης πύθεο
                     ὅτεῳ τούτῳ συνοικέει αὐτή τε ἐκείνη καὶ σύ· πάντως γὰρ δή κου τόν γε ἑωυτῆς
                     ἀδελφεὸν γινώσκει</q>. ἀντιπέμπει πρὸς ταῦτα ἡ θυγάτηρ.<q
                     n="142"
                     who="#Phaedymia">οὔτε ἀτόσσῃ δύναμαι ἐς λόγους ἐλθεῖν οὔτε ἄλλην οὐδεμίαν
                     ἰδέσθαι τῶν συγκατημένων γυναικῶν· ἐπείτε γὰρ τάχιστα οὗτος ὥνθρωπος, ὅστις
                     κοτέ ἐστι, παρέλαβε τὴν βασιληίην, διέσπειρε ἡμέας ἄλλην ἄλλῃ τάξας.</q></p>
            </div>
            <div
               n="69"
               type="chapter">
               <p>ἀκούοντι δὲ ταῦτα τῷ ὀτάνῃ μᾶλλον κατεφαίνετο τὸ πρῆγμα. τρίτην δὲ ἀγγελίην
                  ἐσπέμπει παρ᾽ αὐτὴν λέγουσαν ταῦτα·<q
                     n="143"
                     who="#Otanes">ὦ θύγατερ, δεῖ σε γεγονυῖαν εὖ κίνδυνον ἀναλαβέσθαι τὸν ἂν ὁ
                     πατὴρ ὑποδύνειν κελεύῃ· εἰ γὰρ δὴ μή ἐστι ὁ κύρου σμέρδις ἀλλὰ τὸν καταδοκέω
                     ἐγώ, οὔτοι μιν σοί τε συγκοιμώμενον καὶ τὸ περσέων κράτος ἔχοντα δεῖ χαίροντα
                     ἀπαλλάσσειν, ἀλλὰ δοῦναι δίκην. νῦν ὦν ποίησον τάδε· ἐπεὰν σοὶ συνεύδῃ καὶ
                     μάθῃς αὐτὸν κατυπνωμένον, ἄφασον αὐτοῦ τὰ ὦτα. καὶ ἢν μὲν φαίνηται ἔχων ὦτα,
                     νόμιζε σεωυτὴν σμέρδι τῷ κύρου συνοικέειν, ἢν δὲ μὴ ἔχων, σὺ δὲ τῷ μάγῳ
                     σμέρδι.</q>ἀντιπέμπει πρὸς ταῦτα ἡ φαιδύμη φαμένη κινδυνεύσειν μεγάλως, ἢν ποιῇ
                  ταῦτα· εἰ γὰρ δὴ μὴ τυγχάνει τὰ ὦτα ἔχων, ἐπίλαμπτος δὲ ἀφάσσουσα ἔσται, εὖ
                  εἰδέναι ὡς ἀϊστώσει μιν· ὅμως μέντοι ποιήσειν ταῦτα. ἡ μὲν δὴ ὑπεδέξατο ταῦτα τῷ
                  πατρὶ κατεργάσεσθαι, τοῦ δὲ μάγου τούτου τοῦ σμέρδιος κῦρος ὁ καμβύσεω ἄρχων τὰ
                  ὦτα ἀπέταμε ἐπ᾽ αἰτίῃ δή τινι οὐ σμικρῇ. ἡ ὦν δὴ φαιδύμη αὕτη, ἡ τοῦ ὀτάνεω
                  θυγάτηρ, πάντα ἐπιτελέουσα τὰ ὑπεδέξατο τῷ πατρί, ἐπείτε αὐτῆς μέρος ἐγίνετο τῆς
                  ἀπίξιος παρὰ τὸν μάγον ἐν περιτροπῇ γὰρ δὴ αἱ γυναῖκες φοιτῶσι τοῖσι πέρσῃσι ,
                  ἐλθοῦσα παρ᾽ αὐτὸν ηὗδε, ὑπνωμένου δὲ καρτερῶς τοῦ μάγου ἤφασε τὰ ὦτα. μαθοῦσα δὲ
                  οὐ χαλεπῶς ἀλλ᾽ εὐπετέως οὐκ ἔχοντα τὸν ἄνδρα ὦτα, ὡς ἡμέρη τάχιστα ἐγεγόνεε,
                  πέμψασα ἐσήμηνε τῷ πατρὶ τὰ γενόμενα.</p>
            </div>
            <div
               n="70"
               type="chapter">
               <p>ὁ δὲ ὀτάνης παραλαβὼν ἀσπαθίνην καὶ γωβρύην, περσέων τε πρώτους ἐόντας καὶ ἑωυτῷ
                  ἐπιτηδεοτάτους ἐς πίστιν, ἀπηγήσατο πᾶν τὸ πρῆγμα. οἱ δὲ καὶ αὐτοὶ ἄρα ὑπώπτευον
                  οὕτω τοῦτο ἔχειν, ἀνενείκαντος δὲ τοῦ ὀτάνεω τοὺς λόγους ἐδέξαντο. καὶ ἔδοξέ σφι
                  ἕκαστον ἄνδρα περσέων προσεταιρίσασθαι τοῦτον ὅτεῳ πιστεύει μάλιστα. ὀτάνης μέν
                  νυν ἐσάγεται ἰνταφρένεα, γωβρύης δὲ μεγάβυζον, ἀσπαθίνης δὲ ὑδάρνεα. γεγονότων δὲ
                  τούτων ἓξ παραγίνεται ἐς τὰ σοῦσα δαρεῖος ὁ ὑστάσπεος ἐκ περσέων ἥκων· τούτων γὰρ
                  δὴ ἦν οἱ ὁ πατὴρ ὕπαρχος. ἐπεὶ ὦν οὗτος ἀπίκετο, τοῖσι ἓξ τῶν περσέων ἔδοξε καὶ
                  δαρεῖον προσεταιρίσασθαι.</p>
            </div>
            <div
               n="71"
               type="chapter">
               <p>συνελθόντες δὲ οὗτοι ἐόντες ἑπτὰ ἐδίδοσαν σφίσι λόγους καὶ πίστις . ἐπείτε δὲ ἐς
                  δαρεῖον ἀπίκετο γνώμην ἀποφαίνεσθαι, ἔλεγέ σφι τάδε·<q
                     n="144"
                     who="#Darius">ἐγὼ ταῦτα ἐδόκεον μὲν αὐτὸς μοῦνος ἐπίστασθαι, ὅτι τε ὁ μάγος εἴη
                     ὁ βασιλεύων καὶ σμέρδις ὁ κύρου τετελεύτηκε· καὶ αὐτοῦ τούτου εἵνεκεν ἥκω
                     σπουδῇ ὡς συστήσων ἐπὶ τῷ μάγῳ θάνατον. ἐπείτε δὲ συνήνεικε ὥστε καὶ ὑμέας
                     εἰδέναι καὶ μὴ μοῦνον ἐμέ, ποιέειν αὐτίκα μοι δοκέει καὶ μὴ ὑπερβάλλεσθαι· οὐ
                     γὰρ ἄμεινον.</q>εἶπε πρὸς ταῦτα ὁ ὀτάνης·<q
                     n="145"
                     who="#Otanes">ὦ παῖ ὑστάσπεος, εἶς τε πατρὸς ἀγαθοῦ καὶ ἐκφαίνειν ἔοικας
                     σεωυτὸν ἐόντα τοῦ πατρὸς οὐδὲν ἥσσω. τὴν μέντοι ἐπιχείρησιν ταύτην μὴ οὕτω
                     συντάχυνε ἀβούλως, ἀλλ᾽ ἐπὶ τὸ σωφρονέστερον αὐτὴν λάμβανε· δεῖ γὰρ πλέονας
                     γενομένους οὕτως ἐπιχειρέειν.</q>λέγει πρὸς ταῦτα δαρεῖος·<q
                     n="146"
                     who="#Darius">ἄνδρες οἱ παρεόντες, τρόπῳ τῷ εἰρημένῳ ἐξ ὀτάνεω εἰ χρήσεσθε,
                     ἐπίστασθε ὅτι ἀπολέεσθε κάκιστα· ἐξοίσει γάρ τις πρὸς τὸν μάγον, ἰδίῃ
                     περιβαλλόμενος ἑωυτῷ κέρδεα. μάλιστα μέν νυν ὠφείλετε ἐπ᾽ ὑμέων αὐτῶν
                     βαλλόμενοι ποιέειν ταῦτα· ἐπείτε δὲ ὑμῖν ἀναφέρειν ἐς πλέονας ἐδόκεε καὶ ἐμοὶ
                     ὑπερέθεσθε, ἢ ποιέωμεν σήμερον ἢ ἴστε ὑμῖν ὅτι ἢν ὑπερπέσῃ ἡ νῦν ἡμέρη, ὡς οὐκ
                     ἄλλος φθὰς ἐμέο κατήγορος ἔσται, ἀλλά σφεα αὐτὸς ἐγὼ κατερέω πρὸς τὸν
                     μάγον.</q></p>
            </div>
            <div
               n="72"
               type="chapter">
               <p>λέγει πρὸς ταῦτα ὁ ὀτάνης, ἐπειδὴ ὥρα σπερχόμενον δαρεῖον·<q
                     n="147"
                     who="#Otanes">ἐπείτε ἡμέας συνταχύνειν ἀναγκάζεις καὶ ὑπερβάλλεσθαι οὐκ ἐᾷς,
                     ἴθι ἐξηγέο αὐτὸς ὅτεῳ τρόπῳ πάριμεν ἐς τὰ βασιλήια καὶ ἐπιχειρήσομεν αὐτοῖσι.
                     φυλακὰς γὰρ δὴ διεστεώσας οἶδάς κου καὶ αὐτός, εἰ μὴ ἰδών, ἀλλ᾽ ἀκούσας· τὰς
                     τέῳ τρόπῳ περήσομεν;</q>ἀμείβεται δαρεῖος τοῖσδε·<q
                     n="148"
                     who="#Darius">ὀτάνη, ἦ πολλά ἐστι τὰ λόγῳ μὲν οὐκ οἷά τε δηλῶσαι, ἔργῳ δέ· ἄλλα
                     δ᾽ ἐστὶ τὰ λόγῳ μὲν οἷά τε, ἔργον δὲ οὐδὲν ἀπ᾽ αὐτῶν λαμπρὸν γίνεται. ὑμεῖς δὲ
                     ἴστε φυλακὰς τὰς κατεστεώσας ἐούσας οὐδὲν χαλεπὰς παρελθεῖν. τοῦτο μὲν γὰρ
                     ἡμέων ἐόντων τοιῶνδε οὐδεὶς ὅστις οὐ παρήσει, τὰ μέν κου καταιδεόμενος ἡμέας,
                     τὰ δέ κου καὶ δειμαίνων· τοῦτο δὲ ἔχω αὐτὸς σκῆψιν εὐπρεπεστάτην τῇ πάριμεν,
                     φὰς ἄρτι τε ἥκειν ἐκ περσέων καὶ βούλεσθαί τι ἔπος παρὰ τοῦ πατρὸς σημῆναι τῷ
                     βασιλέϊ. ἔνθα γάρ τι δεῖ ψεῦδος λέγεσθαι, λεγέσθω. τοῦ γὰρ αὐτοῦ γλιχόμεθα οἵ
                     τε ψευδόμενοι καὶ οἱ τῇ ἀληθείῃ διαχρεώμενοι· οἱ μέν γε ψεύδονται τότε ἐπεάν τι
                     μέλλωσι τοῖσι ψεύδεσι πείσαντες κερδήσεσθαι, οἱ δ᾽ ἀληθίζονται ἵνα τι τῇ
                     ἀληθείη ἐπισπάσωνται κέρδος καί τις μᾶλλόν σφι ἐπιτράπηται. οὕτω οὐ ταὐτὰ
                     ἀσκέοντες τὠυτοῦ περιεχόμεθα. εἰ δὲ μηδὲν κερδήσεσθαι μέλλοιεν, ὁμοίως ἂν ὅ τε
                     ἀληθιζόμενος ψευδὴς εἴη καὶ ὁ ψευδόμενος ἀληθής. ὃς ἂν μέν νυν τῶν πυλουρῶν
                     ἑκὼν παρίῃ, αὐτῷ οἱ ἄμεινον ἐς χρόνον ἔσται· ὃς δ᾽ ἂν ἀντιβαίνειν πειρᾶται,
                     διαδεικνύσθω ἐνθαῦτα ἐὼν πολέμιος, καὶ ἔπειτα ὠσάμενοι ἔσω ἔργου
                  ἐχώμεθα.</q></p>
            </div>
            <div
               n="73"
               type="chapter">
               <p>λέγει γωβρύης μετὰ ταῦτα·<q
                     n="149"
                     who="#Gobryes">ἄνδρες φίλοι, ἡμῖν κότε κάλλιον παρέξει ἀνασώσασθαι τὴν ἀρχήν, ἢ
                     εἴ γε μὴ οἷοί τε ἐσόμεθα αὐτὴν ἀναλαβεῖν, ἀποθανεῖν; ὅτε γε ἀρχόμεθα μὲν ἐόντες
                     πέρσαι ὑπὸ μήδου ἀνδρὸς μάγου τε , καὶ τούτου ὦτα οὐκ ἔχοντος· ὅσοι τε ὑμέων
                     καμβύσῃ νοσέοντι παρεγένοντο, πάντως κου μέμνησθε τὰ ἐπέσκηψε πέρσῃσι τελευτῶν
                     τὸν βίον μὴ πειρωμένοισι ἀνακτᾶσθαι τὴν ἀρχήν· τὰ τότε οὐκ ἐνεδεκόμεθα, ἀλλ᾽
                     ἐπὶ διαβολῇ ἐδοκέομεν εἰπεῖν καμβύσην. νῦν ὦν τίθεμαι ψῆφον πείθεσθαι δαρείῳ
                     καὶ μὴ διαλύεσθαι ἐκ τοῦ συλλόγου τοῦδε ἄλλ᾽ ἢ ἰόντας ἐπὶ τὸν μάγον
                  ἰθέως.</q>ταῦτα εἶπε γωβρύης, καὶ πάντες ταύτῃ αἴνεον.</p>
            </div>
            <div
               n="74"
               type="chapter">
               <p>ἐν ᾧ δὲ οὗτοι ταῦτα ἐβουλεύοντο, ἐγίνετο κατὰ συντυχίην τάδε. τοῖσι μάγοισι ἔδοξε
                  βουλευομένοισι πρηξάσπεα φίλον προσθέσθαι, ὅτι τε ἐπεπόνθεε πρὸς καμβύσεω ἀνάρσια,
                  ὅς οἱ τὸν παῖδα τοξεύσας ἀπολωλέκεε, καὶ διότι μοῦνος ἠπίστατο τὸν σμέρδιος τοῦ
                  κύρου θάνατον αὐτοχειρίῃ μιν ἀπολέσας, πρὸς δ᾽ ἔτι ἐόντα ἐν αἴνῃ μεγίστῃ τὸν
                  πρηξάσπεα ἐν πέρσῃσι. τούτων δή μιν εἵνεκεν καλέσαντες φίλον προσεκτῶντο πίστι τε
                  λαβόντες καὶ ὁρκίοισι ἦ μὲν ἕξειν παρ᾽ ἑωυτῷ μηδ᾽ ἐξοίσειν μηδενὶ ἀνθρώπων τὴν ἀπὸ
                  σφέων ἀπάτην ἐς πέρσας γεγονυῖαν, ὑπισχνεόμενοι τὰ πάντα οἱ μύρια δώσειν.
                  ὑποδεκομένου δὲ τοῦ πρηξάσπεος ποιήσειν ταῦτα, ὡς ἀνέπεισάν μιν οἱ μάγοι, δεύτερα
                  προσέφερον, αὐτοὶ μὲν φάμενοι πέρσας πάντας συγκαλέειν ὑπὸ τὸ βασιλήιον τεῖχος,
                  κεῖνον δ᾽ ἐκέλευον ἀναβάντα ἐπὶ πύργον ἀγορεῦσαι ὡς ὑπὸ τοῦ κύρου σμέρδιος
                  ἄρχονται καὶ ὑπ᾽ οὐδενὸς ἄλλου. ταῦτα δὲ οὕτω ἐνετέλλοντο ὡς πιστοτάτου δῆθεν
                  ἐόντος αὐτοῦ ἐν πέρσῃσι, καὶ πολλάκις τε ἀποδεξαμένου γνώμην ὡς περιείη ὁ κύρου
                  σμέρδις καὶ ἐξαρνησαμένου τὸν φόνον αὐτοῦ.</p>
            </div>
            <div
               n="75"
               type="chapter">
               <p>φαμένου δὲ καὶ ταῦτα ἑτοίμου εἶναι ποιέειν τοῦ πρηξάσπεος, συγκαλέσαντες πέρσας οἱ
                  μάγοι ἀνεβίβασαν αὐτὸν ἐπὶ πύργον καὶ ἀγορεύειν ἐκέλευον. ὁ δὲ τῶν μὲν δὴ ἐκεῖνοι
                  προσεδέοντο αὐτοῦ, τούτων μὲν ἑκὼν ἐπελήθετο, ἀρξάμενος δὲ ἀπ᾽ ἀχαιμένεος
                  ἐγενεηλόγησε τὴν πατριὴν τὴν κύρου· μετὰ δέ, ὡς ἐς τοῦτον κατέβη, τελευτῶν ἔλεγε
                  ὅσα ἀγαθὰ κῦρος πέρσας πεποιήκοι. διεξελθὼν δὲ ταῦτα ἐξέφαινε τὴν ἀληθείην,
                  φάμενος πρότερον μὲν κρύπτειν οὐ γάρ οἱ εἶναι ἀσφαλὲς λέγειν τὰ γενόμενα , ἐν δὲ
                  τῷ παρεόντι ἀναγκαίην μιν καταλαμβάνειν φαίνειν· καὶ δὴ ἔλεγε τὸν μὲν κύρου
                  σμέρδιν ὡς αὐτὸς ὑπὸ καμβύσεω ἀναγκαζόμενος ἀποκτείνειε, τοὺς μάγους δὲ
                  βασιλεύειν. πέρσῃσι δὲ πολλὰ ἐπαρησάμενος εἰ μὴ ἀνακτησαίατο ὀπίσω τὴν ἀρχὴν καὶ
                  τοὺς μάγους τεισαίατο, ἀπῆκε ἑωυτὸν ἐπὶ κεφαλὴν φέρεσθαι ἀπὸ τοῦ πύργου κάτω.
                  πρηξάσπης μέν νυν ἐὼν τὸν πάντα χρόνον ἀνὴρ δόκιμος οὕτω ἐτελεύτησε.</p>
            </div>
            <div
               n="76"
               type="chapter">
               <p>οἱ δὲ δὴ ἑπτὰ τῶν περσέων ὡς ἐβουλεύσαντο αὐτίκα ἐπιχειρέειν τοῖσι μάγοισι καὶ μὴ
                  ὑπερβάλλεσθαι, ἤισαν εὐξάμενοι τοῖσι θεοῖσι, τῶν περὶ πρηξάσπεα πρηχθέντων εἰδότες
                  οὐδέν. ἔν τε δὴ τῇ ὁδῷ μέσῃ στείχοντες ἐγίνοντο καὶ τὰ περὶ πρηξάσπεα γεγονότα
                  ἐπυνθάνοντο. ἐνθαῦτα ἐκστάντες τῆς ὁδοῦ ἐδίδοσαν αὖτις σφίσι λόγους, οἱ μὲν ἀμφὶ
                  τὸν ὀτάνην πάγχυ κελεύοντες ὑπερβάλλεσθαι μηδὲ οἰδεόντων τῶν πρηγμάτων
                  ἐπιτίθεσθαι, οἱ δὲ ἀμφὶ τὸν δαρεῖον αὐτίκα τε ἰέναι καὶ τὰ δεδογμένα ποιέειν μηδὲ
                  ὑπερβάλλεσθαι. ὠθιζομένων δ᾽ αὐτῶν ἐφάνη ἰρήκων ἑπτὰ ζεύγεα δύο αἰγυπιῶν ζεύγεα
                  διώκοντα καὶ τίλλοντά τε καὶ ἀμύσσοντα. ἰδόντες δὲ ταῦτα οἱ ἑπτὰ τήν τε δαρείου
                  πάντες αἴνεον γνώμην καὶ ἔπειτα ἤισαν ἐπὶ τὰ βασιλήια τεθαρσηκότες τοῖσι
                  ὄρνισι.</p>
            </div>
            <div
               n="77"
               type="chapter">
               <p>ἐπιστᾶσι δὲ ἐπὶ τὰς πύλας ἐγίνετο οἷόν τι δαρείῳ ἡ γνώμη ἔφερε· καταιδεόμενοι γὰρ
                  οἱ φύλακοι ἄνδρας τοὺς περσέων πρώτους καὶ οὐδὲν τοιοῦτο ὑποπτεύοντες ἐξ αὐτῶν
                  ἔσεσθαι, παρίεσαν θείῃ πομπῇ χρεωμένους, οὐδ᾽ ἐπειρώτα οὐδείς. ἐπείτε δὲ καὶ
                  παρῆλθον ἐς τὴν αὐλήν, ἐνέκυρσαν τοῖσι τὰς ἀγγελίας ἐσφέρουσι εὐνούχοισι, οἵ σφεας
                  ἱστόρεον ὅ τι θέλοντες ἥκοιεν· καὶ ἅμα ἱστορέοντες τούτους τοῖσι πυλουροῖσι
                  ἀπείλεον ὅτι σφέας παρῆκαν, ἶσχόν τε βουλομένους τοὺς ἑπτὰ ἐς τὸ πρόσω παριέναι.
                  οἱ δὲ διακελευσάμενοι καὶ σπασάμενοι τὰ ἐγχειρίδια τούτους μὲν τοὺς ἴσχοντας αὐτοῦ
                  ταύτῃ συγκεντέουσι, αὐτοὶ δὲ ἤισαν δρόμῳ ἐς τὸν ἀνδρεῶνα.</p>
            </div>
            <div
               n="78"
               type="chapter">
               <p>οἱ δὲ μάγοι ἔτυχον ἀμφότεροι τηνικαῦτα ἐόντες τε ἔσω καὶ τὰ ἀπὸ πρηξάσπεος
                  γενόμενα ἐν βουλῇ ἔχοντες. ἐπεὶ ὦν εἶδον τοὺς εὐνούχους τεθορυβημένους τε καὶ
                  βοῶντας, ἀνά τε ἔδραμον πάλιν ἀμφότεροι καὶ, ὡς ἔμαθον τὸ ποιεύμενον, πρὸς ἀλκὴν
                  ἐτράποντο· ὁ μὲν δὴ αὐτῶν φθάνει τὰ τόξα κατελόμενος, ὁ δὲ πρὸς τὴν αἰχμὴν
                  ἐτράπετο. ἐνθαῦτα δὴ συνέμισγον ἀλλήλοισι. τῷ μὲν δὴ τὰ τόξα ἀναλαβόντι αὐτῶν,
                  ἐόντων τε ἀγχοῦ τῶν πολεμίων καὶ προσκειμένων, ἦν χρηστὰ οὐδέν· ὁ δ᾽ ἕτερος τῇ
                  αἰχμῇ ἠμύνετο καὶ τοῦτο μὲν ἀσπαθίνην παίει ἐς τὸν μηρόν, τοῦτο δὲ ἰνταφρένεα ἐς
                  τὸν ὀφθαλμόν· καὶ ἐστερήθη μὲν τοῦ ὀφθαλμοῦ ἐκ τοῦ τρώματος ὁ ἰνταφρένης, οὐ
                  μέντοι ἀπέθανέ γε. τῶν μὲν δὴ μάγων οὕτερος τρωματίζει τούτους, ὁ δὲ ἕτερος,
                  ἐπείτε οἱ τὰ τόξα οὐδὲν χρηστὰ ἐγίνετο, ἦν γὰρ δὴ θάλαμος ἐσέχων ἐς τὸν ἀνδρεῶνα,
                  ἐς τοῦτον καταφεύγει, θέλων αὐτοῦ προσθεῖναι τὰς θύρας. καί οἱ συνεσπίπτουσι τῶν
                  ἑπτὰ δύο, δαρεῖός τε καὶ γωβρύης· συμπλεκέντος δὲ τοῦ γωβρύεω τῷ μάγῳ ὁ δαρεῖος
                  ἐπεστεὼς ἠπόρεε οἷα ἐν σκότεϊ, προμηθεόμενος μὴ πλήξῃ τὸν γωβρύην. ὁρέων δέ μιν
                  ἀργὸν ἐπεστεῶτα ὁ γωβρύης εἴρετο ὅ τι οὐ χρᾶται τῇ χειρί. ὁ δὲ εἶπε·<q
                     n="150"
                     who="#Darius">προμηθεόμενος σέο, μὴ πλήξω.</q>γωβρύης δὲ ἀμείβετο·<q
                     n="151"
                     who="#Gobryes">ὤθεε τὸ ξίφος καὶ δι᾽ ἀμφοτέρων.</q>δαρεῖος δὲ πειθόμενος ὦσέ τε
                  τὸ ἐγχειρίδιον καὶ ἔτυχέ κως τοῦ μάγου.</p>
            </div>
            <div
               n="79"
               type="chapter">
               <p>ἀποκτείναντες δὲ τοὺς μάγους καὶ ἀποταμόντες αὐτῶν τὰς κεφαλὰς τοὺς μὲν τρωματίας
                  ἑωυτῶν αὐτοῦ λείπουσι καὶ ἀδυνασίης εἵνεκεν καὶ φυλακῆς τῆς ἀκροπόλιος, οἱ δὲ
                  πέντε αὐτῶν ἔχοντες τῶν μάγων τὰς κεφαλὰς ἔθεον ἔξω, βοῇ τε καὶ πατάγῳ χρεώμενοι,
                  καὶ πέρσας τοὺς ἄλλους ἐπεκαλέοντο ἐξηγεόμενοί τε τὸ πρῆγμα καὶ δεικνύντες τὰς
                  κεφαλάς· καὶ ἅμα ἔκτεινον πάντα τινὰ τῶν μάγων τὸν ἐν ποσὶ γινόμενον. οἱ δὲ πέρσαι
                  μαθόντες τό τε γεγονὸς ἐκ τῶν ἑπτὰ καὶ τῶν μάγων τὴν ἀπάτην ἐδικαίουν καὶ αὐτοὶ
                  ἕτερα τοιαῦτα ποιέειν, σπασάμενοι δὲ τὰ ἐγχειρίδια ἔκτεινον ὅκου τινὰ μάγον
                  εὕρισκον· εἰ δὲ μὴ νὺξ ἐπελθοῦσα ἔσχε, ἔλιπον ἂν οὐδένα μάγον. ταύτην τὴν ἡμέρην
                  θεραπεύουσι πέρσαι κοινῇ μάλιστα τῶν ἡμερέων καὶ ἐν αὐτῇ ὁρτὴν μεγάλην ἀνάγουσι, ἣ
                  κέκληται ὑπὸ περσέων μαγοφόνια, ἐν τῇ μάγον οὐδένα ἔξεστι φανῆναι ἐς τὸ φῶς, ἀλλὰ
                  κατ᾽ οἴκους ἑωυτοὺς οἱ μάγοι ἔχουσι τὴν ἡμέρην ταύτην.</p>
            </div>
            <div
               n="80"
               type="chapter">
               <p>ἐπείτε δὲ κατέστη ὁ θόρυβος καὶ ἐκτὸς πέντε ἡμερέων ἐγένετο, ἐβουλεύοντο οἱ
                  ἐπαναστάντες τοῖσι μάγοισι περὶ τῶν πάντων πρηγμάτων, καὶ ἐλέχθησαν λόγοι ἄπιστοι
                  μὲν ἐνίοισι ἑλλήνων, ἐλέχθησαν δ᾽ ὦν.</p>
               <p>ὀτάνης μὲν ἐκέλευε ἐς μέσον πέρσῃσι καταθεῖναι τὰ πρήγματα, λέγων τάδε·<q
                     n="152"
                     who="#Otanes">ἐμοὶ δοκέει ἕνα μὲν ἡμέων μούναρχον μηκέτι γενέσθαι· οὔτε γὰρ ἡδὺ
                     οὔτε ἀγαθόν. εἴδετε μὲν γὰρ τὴν καμβύσεω ὕβριν ἐπ᾽ ὅσον ἐπεξῆλθε, μετεσχήκατε
                     δὲ καὶ τῆς τοῦ μάγου ὕβριος. κῶς δ᾽ ἂν εἴη χρῆμα κατηρτημένον μουναρχίη, τῇ
                     ἔξεστι ἀνευθύνῳ ποιέειν τὰ βούλεται; καὶ γὰρ ἂν τὸν ἄριστον ἀνδρῶν πάντων
                     στάντα ἐς ταύτην τὴν ἀρχὴν ἐκτὸς τῶν ἐωθότων νοημάτων στήσειε. ἐγγίνεται μὲν
                     γάρ οἱ ὕβρις ὑπὸ τῶν παρεόντων ἀγαθῶν, φθόνος δὲ ἀρχῆθεν ἐμφύεται ἀνθρώπῳ. δύο
                     δ᾽ ἔχων ταῦτα ἔχει πᾶσαν κακότητα· τὰ μὲν γὰρ ὕβρι κεκορημένος ἔρδει πολλὰ καὶ
                     ἀτάσθαλα, τὰ δὲ φθόνῳ. καίτοι ἄνδρα γε τύραννον ἄφθονον ἔδει εἶναι, ἔχοντά γε
                     πάντα τὰ ἀγαθά· τὸ δὲ ὑπεναντίον τούτου ἐς τοὺς πολιήτας πέφυκε· φθονέει γὰρ
                     τοῖσι ἀρίστοισι περιεοῦσί τε καὶ ζώουσι, χαίρει δὲ τοῖσι κακίστοισι τῶν ἀστῶν,
                     διαβολὰς δὲ ἄριστος ἐνδέκεσθαι. ἀναρμοστότατον δὲ πάντων· ἤν τε γὰρ αὐτὸν
                     μετρίως θωμάζῃς, ἄχθεται ὅτι οὐ κάρτα θεραπεύεται, ἤν τε θεραπεύῃ τις κάρτα,
                     ἄχθεται ἅτε θωπί. τὰ δὲ δὴ μέγιστα ἔρχομαι ἐρέων· νόμαιά τε κινέει πάτρια καὶ
                     βιᾶται γυναῖκας κτείνει τε ἀκρίτους. πλῆθος δὲ ἄρχον πρῶτα μὲν οὔνομα πάντων
                     κάλλιστον ἔχει, ἰσονομίην. δεύτερα δὲ τούτων τῶν ὁ μούναρχος ποιέει οὐδέν· πάλῳ
                     μὲν γὰρ ἀρχὰς ἄρχει, ὑπεύθυνον δὲ ἀρχὴν ἔχει, βουλεύματα δὲ πάντα ἐς τὸ κοινὸν
                     ἀναφέρει. τίθεμαι ὦν γνώμην μετέντας ἡμέας μουναρχίην τὸ πλῆθος ἀέξειν· ἐν γὰρ
                     τῷ πολλῷ ἔνι τὰ πάντα.</q></p>
            </div>
            <div
               n="81"
               type="chapter">
               <p>ὀτάνης μὲν δὴ ταύτην τὴν γνώμην ἐσέφερε. μεγάβυζος δὲ ὀλιγαρχίῃ ἐκέλευε
                  ἐπιτρέπειν, λέγων τάδε·<q
                     n="153"
                     who="#Megabyzus">τὰ μὲν ὀτάνης εἶπε τυραννίδα παύων, λελέχθω κἀμοὶ ταῦτα· τὰ δ᾽
                     ἐς τὸ πλῆθος ἄνωγε κελεύων φέρειν τὸ κράτος, γνώμης τῆς ἀρίστης ἡμάρτηκε.
                     ὁμίλου γὰρ ἀχρηίου οὐδέν ἐστι ἀσυνετώτερον οὐδὲ ὑβριστότερον. καίτοι τυράννου
                     ὕβριν φεύγοντας ἄνδρας ἐς δήμου ἀκολάστου ὕβριν πεσεῖν ἐστι οὐδαμῶς ἀνασχετόν·
                     ὁ μὲν γὰρ εἴ τι ποιέει, γινώσκων ποιέει, τῷ δὲ οὐδὲ γινώσκειν ἔνι. κῶς γὰρ ἂν
                     γινώσκοι ὃς οὔτ᾽ ἐδιδάχθη οὔτε εἶδε καλὸν οὐδὲν οὐδ᾽ οἰκήιον, ὠθέει τε ἐμπεσὼν
                     τὰ πρήγματα ἄνευ νόου, χειμάρρῳ ποταμῷ ἴκελος; δήμῳ μέν νυν, οἳ πέρσῃσι κακὸν
                     νοεῦσι, οὗτοι χράσθων· ἡμεῖς δὲ ἀνδρῶν τῶν ἀρίστων ἐπιλέξαντες ὁμιλίην τούτοισι
                     περιθέωμεν τὸ κράτος· ἐν γὰρ δὴ τούτοισι καὶ αὐτοὶ ἐνεσόμεθα, ἀρίστων δὲ ἀνδρῶν
                     οἰκὸς ἄριστα βουλεύματα γίνεσθαι.</q></p>
            </div>
            <div
               n="82"
               type="chapter">
               <p>μεγάβυζος μὲν δὴ ταύτην γνώμην ἐσέφερε. τρίτος δὲ δαρεῖος ἀπεδείκνυτο γνώμην, λέγων·<q
                     n="154"
                     who="#Darius">ἐμοὶ δὲ τὰ μὲν εἶπε μεγάβυζος ἐς τὸ πλῆθος ἔχοντα δοκέει ὀρθῶς
                     λέξαι, τὰ δὲ ἐς ὀλιγαρχίην οὐκ ὀρθῶς. τριῶν γὰρ προκειμένων καὶ πάντων τῷ λόγῳ
                     ἀρίστων ἐόντων, δήμου τε ἀρίστου καὶ ὀλιγαρχίης καὶ μουνάρχου, πολλῷ τοῦτο
                     προέχειν λέγω. ἀνδρὸς γὰρ ἑνὸς τοῦ ἀρίστου οὐδὲν ἄμεινον ἂν φανείη· γνώμῃ γὰρ
                     τοιαύτῃ χρεώμενος ἐπιτροπεύοι ἂν ἀμωμήτως τοῦ πλήθεος, σιγῷτό τε ἂν βουλεύματα
                     ἐπὶ δυσμενέας ἄνδρας οὕτω μάλιστα. ἐν δὲ ὀλιγαρχίῃ πολλοῖσι ἀρετὴν ἐπασκέουσι
                     ἐς τὸ κοινὸν ἔχθεα ἴδια ἰσχυρὰ φιλέει ἐγγίνεσθαι· αὐτὸς γὰρ ἕκαστος βουλόμενος
                     κορυφαῖος εἶναι γνώμῃσί τε νικᾶν ἐς ἔχθεα μεγάλα ἀλλήλοισι ἀπικνέονται, ἐξ ὧν
                     στάσιες ἐγγίνονται, ἐκ δὲ τῶν στασίων φόνος, ἐκ δὲ τοῦ φόνου ἀπέβη ἐς
                     μουναρχίην· καὶ ἐν τούτῳ διέδεξε ὅσῳ ἐστὶ τοῦτο ἄριστον. δήμου τε αὖ ἄρχοντος
                     ἀδύνατα μὴ οὐ κακότητα ἐγγίνεσθαι· κακότητος τοίνυν ἐγγινομένης ἐς τὰ κοινὰ
                     ἔχθεα μὲν οὐκ ἐγγίνεται τοῖσι κακοῖσι, φιλίαι δὲ ἰσχυραί· οἱ γὰρ κακοῦντες τὰ
                     κοινὰ συγκύψαντες ποιεῦσι. τοῦτο δὲ τοιοῦτο γίνεται ἐς ὃ ἂν προστάς τις τοῦ
                     δήμου τοὺς τοιούτους παύσῃ· ἐκ δὲ αὐτῶν θωμάζεται οὗτος δὴ ὑπὸ τοῦ δήμου,
                     θωμαζόμενος δὲ ἀν᾽ ὦν ἐφάνη μούναρχος ἐών · καὶ ἐν τούτῳ δηλοῖ καὶ οὗτος ὡς ἡ
                     μουναρχίη κράτιστον. ἑνὶ δὲ ἔπεϊ πάντα συλλαβόντα εἰπεῖν, κόθεν ἡμῖν ἡ
                     ἐλευθερίη ἐγένετο καὶ τέο δόντος; κότερα παρὰ τοῦ δήμου ἢ ὀλιγαρχίης ἢ
                     μουνάρχου; ἔχω τοίνυν γνώμην ἡμέας ἐλευθερωθέντας διὰ ἕνα ἄνδρα τὸ τοιοῦτο
                     περιστέλλειν, χωρίς τε τούτου πατρίους νόμους μὴ λύειν ἔχοντας εὖ· οὐ γὰρ
                     ἄμεινον.</q></p>
            </div>
            <div
               n="83"
               type="chapter">
               <p>γνῶμαι μὲν δὴ τρεῖς αὗται προεκέατο, οἱ δὲ τέσσερες τῶν ἑπτὰ ἀνδρῶν προσέθεντο
                  ταύτῃ. ὡς δὲ ἑσσώθη τῇ γνώμῃ ὁ ὀτάνης πέρσῃσι ἰσονομίην σπεύδων ποιῆσαι, ἔλεξε ἐς
                  μέσον αὐτοῖσι τάδε·<q
                     n="155"
                     who="#Otanes">ἄνδρες στασιῶται, δῆλα γὰρ δὴ ὅτι δεῖ ἕνα γέ τινα ἡμέων βασιλέα
                     γενέσθαι, ἤτοι κλήρῳ γε λαχόντα, ἢ ἐπιτρεψάντων τῷ περσέων πλήθεϊ τὸν ἂν ἐκεῖνο
                     ἕληται, ἢ ἄλλῃ τινὶ μηχανῇ· ἐγὼ μέν νυν ὑμῖν οὐκ ἐναγωνιεῦμαι. οὔτε γὰρ ἄρχειν
                     οὔτε ἄρχεσθαι ἐθέλω· ἐπὶ τούτῳ δὲ ὑπεξίσταμαι τῆς ἀρχῆς, ἐπ᾽ ᾧ τε ὑπ᾽ οὐδενὸς
                     ὑμέων ἄρξομαι, οὔτε αὐτὸς ἐγὼ οὔτε οἱ ἀπ᾽ ἐμέο αἰεὶ γινόμενοι.</q>τούτου
                  εἴπαντος ταῦτα ὡς συνεχώρεον οἱ ἓξ ἐπὶ τούτοισι, οὗτος μὲν δή σφι οὐκ ἐνηγωνίζετο
                  ἀλλ᾽ ἐκ μέσου κατῆστο. καὶ νῦν αὕτη ἡ οἰκίη διατελέει μούνη ἐλευθέρη ἐοῦσα περσέων
                  καὶ ἄρχεται τοσαῦτα ὅσα αὐτὴ θέλει, νόμους οὐκ ὑπερβαίνουσα τοὺς περσέων.</p>
            </div>
            <div
               n="84"
               type="chapter">
               <p>οἱ δὲ λοιποὶ τῶν ἑπτὰ ἐβουλεύοντο ὡς βασιλέα δικαιότατα στήσονται. καί σφι ἔδοξε
                  ὀτάνῃ μὲν καὶ τοῖσι ἀπὸ ὀτάνεω αἰεὶ γινομένοισι, ἢν ἐς ἄλλον τινὰ τῶν ἑπτὰ ἔλθῃ ἡ
                  βασιληίη, ἐξαίρετα δίδοσθαι ἐσθῆτά τε μηδικὴν ἔτεος ἑκάστου καὶ τὴν πᾶσαν δωρεὴν ἣ
                  γίνεται ἐν πέρσῃσι τιμιωτάτη. τοῦδε δὲ εἵνεκεν ἐβούλευσάν οἱ δίδοσθαι ταῦτα, ὅτι
                  ἐβούλευσέ τε πρῶτος τὸ πρῆγμα καὶ συνέστησε αὐτούς. ταῦτα μὲν δὴ ὀτάνῃ ἐξαίρετα.
                  τάδε δὲ ἐς τὸ κοινὸν ἐβούλευσαν, παριέναι ἐς τὰ βασιλήια πάντα τὸν βουλόμενον τῶν
                  ἑπτὰ ἄνευ ἐσαγγελέος, ἢν μὴ τυγχάνῃ εὕδων μετὰ γυναικὸς βασιλεύς, γαμέειν δὲ μὴ
                  ἐξεῖναι ἄλλοθεν τῷ βασιλέϊ ἢ ἐκ τῶν συνεπαναστάντων. περὶ δὲ τῆς βασιληίης
                  ἐβούλευσαν τοιόνδε· ὅτεο ἂν ὁ ἵππος ἡλίου ἐπανατέλλοντος πρῶτος φθέγξηται ἐν τῷ
                  προαστείῳ αὐτῶν ἐπιβεβηκότων, τοῦτον ἔχειν τὴν βασιληίην.</p>
            </div>
            <div
               n="85"
               type="chapter">
               <p>δαρείῳ δὲ ἦν ἱπποκόμος ἀνὴρ σοφός, τῷ οὔνομα ἦν οἰβάρης. πρὸς τοῦτον τὸν ἄνδρα,
                  ἐπείτε διελύθησαν, ἔλεξε δαρεῖος τάδε·<q
                     n="156"
                     who="#Darius">οἴβαρες, ἡμῖν δέδοκται περὶ τῆς βασιληίης ποιέειν κατὰ τάδε· ὅτεο
                     ἂν ὁ ἵππος πρῶτος φθέγξηται ἅμα τῷ ἡλίῳ ἀνιόντι αὐτῶν ἐπαναβεβηκότων, τοῦτον
                     ἔχειν τὴν βασιληίην. νῦν ὦν εἴ τινα ἔχεις σοφίην, μηχανῶ ὡς ἂν ἡμεῖς σχῶμεν
                     τοῦτο τὸ γέρας καὶ μὴ ἄλλος τις.</q>ἀμείβεται οἰβάρης τοῖσδε·<q
                     n="157"
                     who="#Oibares">εἰ μὲν δή, ὦ δέσποτα, ἐν τούτῳ τοί ἐστι ἢ βασιλέα εἶναι ἢ μή,
                     θάρσεε τούτου εἵνεκεν καὶ θυμὸν ἔχε ἀγαθόν, ὡς βασιλεὺς οὐδεὶς ἄλλος πρὸ σέο
                     ἔσται· τοιαῦτα ἔχω φάρμακα.</q>λέγει δαρεῖος·<q
                     n="158"
                     who="#Darius">εἰ τοίνυν τι τοιοῦτο ἔχεις σόφισμα, ὥρη μηχανᾶσθαι καὶ μὴ
                     ἀναβάλλεσθαι, ὡς τῆς ἐπιούσης ἡμέρης ὁ ἀγὼν ἡμῖν ἔστι.</q>ἀκούσας ταῦτα ὁ
                  οἰβάρης ποιέει τοιόνδε· ὡς ἐγίνετο ἡ νύξ, τῶν θηλέων ἵππων μίαν, τὴν ὁ δαρείου
                  ἵππος ἔστεργε μάλιστα, ταύτην ἀγαγὼν ἐς τὸ προάστειον κατέδησε καὶ ἐπήγαγε τὸν
                  δαρείου ἵππον καὶ τὰ μὲν πολλὰ περιῆγε ἀγχοῦ, τῇ ἵππῳ ἐγχρίμπτων τῇ θηλέῃ , τέλος
                  δὲ ἐπῆκε ὀχεῦσαι τὸν ἵππον.</p>
            </div>
            <div
               n="86"
               type="chapter">
               <p>ἅμ᾽ ἡμέρῃ δὲ διαφωσκούσῃ οἱ ἓξ κατὰ συνεθήκαντο παρῆσαν ἐπὶ τῶν ἵππων·
                  διεξελαυνόντων δὲ κατὰ τὸ προάστειον, ὡς κατὰ τοῦτο τὸ χωρίον ἐγίνοντο ἵνα τῆς
                  παροιχομένης νυκτὸς κατεδέδετο ἡ θήλεα ἵππος, ἐνθαῦτα ὁ δαρείου ἵππος προσδραμὼν
                  ἐχρεμέτισε. ἅμα δὲ τῷ ἵππῳ τοῦτο ποιήσαντι ἀστραπὴ ἐξ αἰθρίης καὶ βροντὴ ἐγένετο.
                  ἐπιγενόμενα δὲ ταῦτα τῷ δαρείῳ ἐτελέωσέ μιν ὥσπερ ἐκ συνθέτου τέο γενόμενα· οἱ δὲ
                  καταθορόντες ἀπὸ τῶν ἵππων προσεκύνεον τὸν δαρεῖον.</p>
            </div>
            <div
               n="87"
               type="chapter">
               <p>οἱ μὲν δή φασι τὸν οἰβάρεα ταῦτα μηχανήσασθαι, οἱ δὲ τοιάδε καὶ γὰρ ἐπ᾽ ἀμφότερα
                  λέγεται ὑπὸ περσέων , ὡς τῆς ἵππου ταύτης τῶν ἄρθρων ἐπιψαύσας τῇ χειρὶ ἔχοι αὐτὴν
                  κρύψας ἐν τῇσι ἀναξυρίσι· ὡς δὲ ἅμα τῷ ἡλίῳ ἀνιόντι ἀπίεσθαι μέλλειν τοὺς ἵππους,
                  τὸν οἰβάρεα ταύτην ἐξείραντα τὴν χεῖρα πρὸς τοῦ δαρείου ἵππου τοὺς μυκτῆρας
                  προσενεῖκαι, τὸν δὲ αἰσθόμενον φριμάξασθαί τε καὶ χρεμετίσαι.</p>
            </div>
            <div
               n="88"
               type="chapter">
               <p>δαρεῖός τε δὴ ὁ ὑστάσπεος βασιλεὺς ἀπεδέδεκτο, καί οἱ ἦσαν ἐν τῇ ἀσίῃ πάντες
                  κατήκοοι πλὴν ἀραβίων, κύρου τε καταστρεψαμένου καὶ ὕστερον αὖτις καμβύσεω.
                  ἀράβιοι δὲ οὐδαμὰ κατήκουσαν ἐπὶ δουλοσύνῃ πέρσῃσι, ἀλλὰ ξεῖνοι ἐγένοντο παρέντες
                  καμβύσην ἐπ᾽ αἴγυπτον· ἀεκόντων γὰρ ἀραβίων οὐκ ἂν ἐσβάλοιεν πέρσαι ἐς αἴγυπτον.
                  γάμους τε τοὺς πρώτους ἐγάμεε πέρσῃσι ὁ δαρεῖος, κύρου μὲν δύο θυγατέρας ἄτοσσάν
                  τε καὶ ἀρτυστώνην, τὴν μὲν ἄτοσσαν προσυνοικήσασαν καμβύσῃ τε τῷ ἀδελφεῷ καὶ αὖτις
                  τῷ μάγῳ, τὴν δὲ ἀρτυστώνην παρθένον· ἑτέρην δὲ σμέρδιος τοῦ κύρου θυγατέρα ἔγημε,
                  τῇ οὔνομα ἦν πάρμυς· ἔσχε δὲ καὶ τὴν τοῦ ὀτάνεω θυγατέρα, ἣ τὸν μάγον κατάδηλον
                  ἐποίησε. δυνάμιός τε πάντα οἱ ἐπιμπλέατο. πρῶτον μέν νυν τύπον ποιησάμενος λίθινον
                  ἔστησε· ζῷον δέ οἱ ἐνῆν ἀνὴρ ἱππεύς, ἐπέγραψε δέ οἱ γράμματα λέγοντα τάδε·<q
                     n="159"
                     type="inscription">δαρεῖος ὁ ὑστάσπεος σύν τε τοῦ ἵππου τῇ ἀρετῇ τὸ οὔνομα
                     λέγων καὶ οἰβάρεος τοῦ ἱπποκόμου ἐκτήσατο τὴν περσέων βασιληίην.</q></p>
            </div>
            <div
               n="89"
               type="chapter">
               <p>ποιήσας δὲ ταῦτα, ἐν πέρσῃσι ἀρχὰς κατεστήσατο εἴκοσι, τὰς αὐτοὶ καλέουσι
                  σατραπηίας· καταστήσας δὲ τὰς ἀρχὰς καὶ ἄρχοντας ἐπιστήσας ἐτάξατο φόρους οἱ
                  προσιέναι κατὰ ἔθνεά τε καὶ πρὸς τοῖσι ἔθνεσι τοὺς πλησιοχώρους προστάσσων, καὶ
                  ὑπερβαίνων τοὺς προσεχέας τὰ ἑκαστέρω ἄλλοισι ἄλλα ἔθνεα νέμων. ἀρχὰς δὲ καὶ φόρων
                  πρόσοδον τὴν ἐπέτειον κατὰ τάδε διεῖλε. τοῖσι μὲν αὐτῶν ἀργύριον ἀπαγινέουσι
                  εἴρητο βαβυλώνιον σταθμὸν τάλαντον ἀπαγινέειν, τοῖσι δὲ χρυσίον ἀπαγινέουσι
                  εὐβοϊκόν· τὸ δὲ βαβυλώνιον τάλαντον δύναται εὐβοΐδας ἑβδομήκοντα μνέας. ἐπὶ γὰρ
                  κύρου ἄρχοντος καὶ αὖτις καμβύσεω ἦν κατεστηκὸς οὐδὲν φόρου πέρι, ἀλλὰ δῶρα
                  ἀγίνεον. διὰ δὲ ταύτην τὴν ἐπίταξιν τοῦ φόρου καὶ παραπλήσια ταύτῃ ἄλλα λέγουσι
                  πέρσαι ὡς δαρεῖος μὲν ἦν κάπηλος, καμβύσης δὲ δεσπότης, κῦρος δὲ πατήρ, ὁ μὲν ὅτι
                  ἐκαπήλευε πάντα τὰ πρήγματα, ὁ δὲ ὅτι χαλεπός τε ἦν καὶ ὀλίγωρος, ὁ δὲ ὅτι ἤπιός
                  τε καὶ ἀγαθά σφι πάντα ἐμηχανήσατο.</p>
            </div>
            <div
               n="90"
               type="chapter">
               <p>ἀπὸ μὲν δὴ ἰώνων καὶ μαγνήτων τῶν ἐν τῇ ἀσίῃ καὶ αἰολέων καὶ καρῶν καὶ λυκίων καὶ
                  μιλυέων καὶ παμφύλων εἷς γὰρ ἦν οἱ τεταγμένος οὗτος φόρος προσήιε τετρακόσια
                  τάλαντα ἀργυρίου· οὗτος μὲν δὴ πρῶτός οἱ νομὸς κατεστήκεε. ἀπὸ δὲ μυσῶν καὶ λυδῶν
                  καὶ λασονίων καὶ καβαλέων καὶ ὑτεννέων πεντακόσια τάλαντα· δεύτερος νομὸς οὗτος.
                  ἀπὸ δὲ ἑλλησποντίων τῶν ἐπὶ δεξιὰ ἐσπλέοντι καὶ φρυγῶν καὶ θρηίκων τῶν ἐν τῇ ἀσίῃ
                  καὶ παφλαγόνων καὶ μαριανδυνῶν καὶ συρίων ἑξήκοντα καὶ τριηκόσια τάλαντα ἦν φόρος·
                  νομὸς τρίτος οὗτος. ἀπὸ δὲ κιλίκων ἵπποι τε λευκοὶ ἑξήκοντα καὶ τριηκόσιοι,
                  ἑκάστης ἡμέρης εἷς γινόμενος, καὶ τάλαντα ἀργυρίου πεντακόσια· τούτων δὲ
                  τεσσεράκοντα μὲν καὶ ἑκατὸν ἐς τὴν φρουρέουσαν ἵππον τὴν κιλικίην χώρην
                  ἀναισιμοῦτο, τὰ δὲ τριηκόσια καὶ ἑξήκοντα δαρείῳ ἐφοίτα· νομὸς τέταρτος οὗτος.</p>
            </div>
            <div
               n="91"
               type="chapter">
               <p>ἀπὸ δὲ ποσιδηίου πόλιος, τὴν ἀμφίλοχος ὁ ἀμφιάρεω οἴκισε ἐπ᾽ οὔροισι τοῖσι κιλίκων
                  τε καὶ συρίων, ἀρξάμενος ἀπὸ ταύτης μέχρι αἰγύπτου, πλὴν μοίρης τῆς ἀραβίων ταῦτα
                  γὰρ ἦν ἀτελέα , πεντήκοντα καὶ τριηκόσια τάλαντα φόρος ἦν· ἔστι δὲ ἐν τῷ νομῷ
                  τούτῳ φοινίκη τε πᾶσα καὶ συρίη ἡ παλαιστίνη καλεομένη καὶ κύπρος· νομὸς πέμπτος
                  οὗτος. ἀπ᾽ αἰγύπτου δὲ καὶ λιβύων τῶν προσεχέων αἰγύπτῳ καὶ κυρήνης τε καὶ βάρκης
                  ἐς γὰρ τὸν αἰγύπτιον νομὸν αὗται ἐκεκοσμέατο ἑπτακόσια προσήιε τάλαντα, πάρεξ τοῦ
                  ἐκ τῆς μοίριος λίμνης γινομένου ἀργυρίου, τὸ ἐγίνετο ἐκ τῶν ἰχθύων· τούτου τε δὴ
                  χωρὶς τοῦ ἀργυρίου καὶ τοῦ ἐπιμετρεομένου σίτου προσήιε τὰ ἑπτακόσια τάλαντα· πρὸς
                  γὰρ δυοκαίδεκα μυριάδας περσέων τε τοῖσι ἐν τῷ λευκῷ τείχεϊ τῷ ἐν μέμφι
                  κατοικημένοισι καταμετρέουσι καὶ τοῖσι τούτων ἐπικούροισι· νομὸς ἕκτος οὗτος.
                  σατταγύδαι δὲ καὶ γανδάριοι καὶ δαδίκαι τε καὶ ἀπαρύται ἐς τὠυτὸ τεταγμένοι
                  ἑβδομήκοντα καὶ ἑκατὸν τάλαντα προσέφερον· νομὸς ἕβδομος οὗτος. ἀπὸ σούσων δὲ καὶ
                  τῆς ἄλλης κισσίων χώρης τριηκόσια· νομὸς ὄγδοος οὗτος.</p>
            </div>
            <div
               n="92"
               type="chapter">
               <p>ἀπὸ βαβυλῶνος δὲ καὶ τῆς λοιπῆς ἀσσυρίης χίλιά οἱ προσήιε τάλαντα ἀργυρίου καὶ
                  παῖδες ἐκτομίαι πεντακόσιοι· νομὸς εἴνατος οὗτος. ἀπὸ δὲ ἀγβατάνων καὶ τῆς λοιπῆς
                  μηδικῆς καὶ παρικανίων καὶ ὀρθοκορυβαντίων πεντήκοντα τε καὶ τετρακόσια τάλαντα·
                  νομὸς δέκατος οὗτος. κάσπιοι δὲ καὶ παυσοὶ καὶ παντίμαθοί τε καὶ δαρεῖται ἐς τὠυτὸ
                  συμφέροντες διηκόσια τάλαντα ἀπαγίνεον· νομὸς ἑνδέκατος οὗτος. ἀπὸ βακτριανῶν δὲ
                  ... μέχρι αἰγλῶν ἑξήκοντα καὶ τριηκόσια τάλαντα φόρος ἦν· νομὸς δυωδέκατος
                  οὗτος.</p>
            </div>
            <div
               n="93"
               type="chapter">
               <p>ἀπὸ πακτυϊκῆς δὲ καὶ ἀρμενίων καὶ τῶν προσεχέων μέχρι τοῦ πόντου τοῦ εὐξείνου
                  τετρακόσια τάλαντα· νομὸς τρίτος καὶ δέκατος οὗτος. ἀπὸ δὲ σαγαρτίων καὶ σαραγγέων
                  καὶ θαμαναίων καὶ οὐτίων καὶ μύκων καὶ τῶν ἐν τῇσι νήσοισι οἰκεόντων τῶν ἐν τῇ
                  ἐρυθρῇ θαλάσσῃ, ἐν τῇσι τοὺς ἀνασπάστους καλεομένους κατοικίζει βασιλεύς, ἀπὸ
                  τούτων πάντων ἑξακόσια τάλαντα ἐγίνετο φόρος· νομὸς τέταρτος καὶ δέκατος οὗτος.
                  σάκαι δὲ καὶ κάσπιοι πεντήκοντα καὶ διηκόσια ἀπαγίνεον τάλαντα· νομὸς πέμπτος καὶ
                  δέκατος οὗτος. πάρθοι δὲ καὶ<rs
                     type="ethnic">χοράσμιοι</rs>καὶ σόγδοι τε καὶ ἄρειοι τριηκόσια τάλαντα· νομὸς
                  ἕκτος καὶ δέκατος οὗτος.</p>
            </div>
            <div
               n="94"
               type="chapter">
               <p><seg
                     n="1">παρικάνιοι δὲ καὶ αἰθίοπες οἱ ἐκ τῆς ἀσίης τετρακόσια τάλαντα ἀπαγίνεον·
                     νομὸς ἕβδομος καὶ δέκατος οὗτος. ματιηνοῖσι δὲ καὶ σάσπειρσι καὶ<rs
                        type="ethnic">ἀλαροδίοισι</rs>διηκόσια ἐπετέτακτο τάλαντα· νομὸς ὄγδοος καὶ
                     δέκατος οὗτος.</seg><seg
                     n="2">μόσχοισι δὲ καὶ<rs
                        type="ethnic">τιβαρηνοῖσι</rs>καὶ μάκρωσι καὶ μοσσυνοίκοισι καὶ μαρσὶ
                     τριηκόσια τάλαντα προείρητο· νομὸς εἴνατος καὶ δέκατος οὗτος ἰνδῶν δὲ πλῆθός τε
                     πολλῷ πλεῖστόν ἐστι πάντων τῶν ἡμεῖς ἴδμεν ἀνθρώπων καὶ φόρον ἀπαγίνεον πρὸς
                     πάντας τοὺς ἄλλους ἑξήκοντα καὶ τριηκόσια τάλαντα ψήγματος· νομὸς εἰκοστὸς
                     οὗτος.</seg></p>
            </div>
            <div
               n="95"
               type="chapter">
               <p>τὸ μὲν δὴ ἀργύριον τὸ βαβυλώνιον πρὸς τὸ εὐβοϊκὸν συμβαλλόμενον τάλαντον γίνεται
                  τεσσεράκοντα καὶ πεντακόσια καὶ εἰνακισχίλια τάλαντα. τὸ δὲ χρυσίον
                  τρισκαιδεκαστάσιον λογιζομένων, τὸ ψῆγμα εὑρίσκεται ἐὸν εὐβοϊκῶν ταλάντων
                  ὀγδώκοντα καὶ ἑξακοσίων καὶ τετρακισχιλίων. τούτων ὦν πάντων συντιθέμενον τὸ
                  πλῆθος εὐβοϊκὰ τάλαντα συνελέγετο ἐς τὸν ἐπέτειον φόρον δαρείῳ μύρια καὶ
                  τετρακισχίλια καὶ πεντακόσια καὶ ἑξήκοντα· τὸ δ᾽ ἔτι τούτων ἔλασσον ἀπιεὶς οὐ
                  λέγω.</p>
            </div>
            <div
               n="96"
               type="chapter">
               <p>οὗτος δαρείῳ προσήιε φόρος ἀπὸ τῆς τε ἀσίης καὶ τῆς λιβύης ὀλιγαχόθεν· προϊόντος
                  μέντοι τοῦ χρόνου καὶ ἀπὸ νήσων προσήιε ἄλλος φόρος καὶ τῶν ἐν τῇ εὐρώπῃ μέχρι
                  θεσσαλίης οἰκημένων. τοῦτον τὸν φόρον θησαυρίζει βασιλεὺς τρόπῳ τοιῷδε· ἐς πίθους
                  κεραμίνους τήξας καταχέει, πλήσας δὲ τὸ ἄγγος περιαιρέει τὸν κέραμον· ἐπεὰν δὲ
                  δεηθῇ χρημάτων, κατακόπτει τοσοῦτο ὅσου ἂν ἑκάστοτε δέηται.</p>
            </div>
            <div
               n="97"
               type="chapter">
               <p>αὗται μέν νυν ἀρχαί τε ἦσαν καὶ φόρων ἐπιτάξιες. ἡ περσὶς δὲ χώρη μούνη μοι οὐκ
                  εἴρηται δασμοφόρος· ἀτελέα γὰρ πέρσαι νέμονται χώρην. οἵδε δὲ φόρον μὲν οὐδένα
                  ἐτάχθησαν φέρειν, δῶρα δὲ ἀγίνεον· αἰθίοπες οἱ πρόσουροι αἰγύπτῳ, τοὺς καμβύσης
                  ἐλαύνων ἐπὶ τοὺς μακροβίους αἰθίοπας κατεστρέψατο, ... οἳ περί τε νύσην τὴν ἱρὴν
                  κατοίκηνται καὶ τῷ διονύσῳ ἀνάγουσι τὰς ὁρτάς· οὗτοι οἱ αἰθίοπες καὶ οἱ
                  πλησιόχωροι τούτοισι σπέρματι μὲν χρέωνται τῷ αὐτῷ τῷ καὶ οἱ καλλαντίαι ἰνδοί,
                  οἰκήματα δὲ ἔκτηνται κατάγαια · οὗτοι συναμφότεροι διὰ τρίτου ἔτεος ἀγίνεον,
                  ἀγινέουσι δὲ καὶ τὸ μέχρις ἐμέο, δύο χοίνικας ἀπύρου χρυσίου καὶ διηκοσίας
                  φάλαγγας ἐβένου καὶ πέντε παῖδας αἰθίοπας καὶ ἐλέφαντος ὀδόντας μεγάλους εἴκοσι.
                  κόλχοι δὲ ταξάμενοι ἐς τὴν δωρεὴν καὶ οἱ προσεχέες μέχρι καυκάσιος ὄρεος ἐς τοῦτο
                  γὰρ τὸ ὄρος ὑπὸ πέρσῃσι ἄρχεται, τὰ δὲ πρὸς βορέην ἄνεμον τοῦ καυκάσιος περσέων
                  οὐδὲν ἔτι φροντίζει , οὗτοι ὦν δῶρα τὰ ἐτάξαντο ἔτι καὶ ἐς ἐμὲ διὰ πεντετηρίδος
                  ἀγίνεον, ἑκατὸν παῖδας καὶ ἑκατὸν παρθένους. ἀράβιοι δὲ χίλια τάλαντα ἀγίνεον
                  λιβανωτοῦ ἀνὰ πᾶν ἔτος. ταῦτα μὲν οὗτοι δῶρα πάρεξ τοῦ φόρου βασιλέϊ ἐκόμιζον.</p>
            </div>
            <div
               n="98"
               type="chapter">
               <p>τὸν δὲ χρυσὸν τοῦτον τὸν πολλὸν οἱ ἰνδοί, ἀπ᾽ οὗ τὸ ψῆγμα τῷ βασιλέϊ τὸ εἰρημένον
                  κομίζουσι, τρόπῳ τοιῷδε κτῶνται. ἔστι τῆς ἰνδικῆς χώρης τὸ πρὸς ἥλιον ἀνίσχοντα
                  ψάμμος· τῶν γὰρ ἡμεῖς ἴδμεν, τῶν καὶ πέρι ἀτρεκές τι λέγεται, πρῶτοι πρὸς ἠῶ καὶ
                  ἡλίου ἀνατολὰς οἰκέουσι ἀνθρώπων τῶν ἐν τῇ ἀσίῃ ἰνδοί· ἰνδῶν γὰρ τὸ πρὸς τὴν ἠῶ
                  ἐρημίη ἐστὶ διὰ τὴν ψάμμον.</p>
               <p>ἔστι δὲ πολλὰ ἔθνεα ἰνδῶν καὶ οὐκ ὁμόφωνα σφίσι, καὶ οἱ μὲν αὐτῶν νομάδες εἰσί, οἱ
                  δὲ οὔ, οἱ δὲ ἐν τοῖσι ἕλεσι οἰκέουσι τοῦ ποταμοῦ καὶ ἰχθῦς σιτέονται ὠμούς, τοὺς
                  αἱρέουσι ἐκ πλοίων καλαμίνων ὁρμώμενοι· καλάμου δὲ ἓν γόνυ πλοῖον ἕκαστον
                  ποιέεται. οὗτοι μὲν δὴ τῶν ἰνδῶν φορέουσι ἐσθῆτα φλοΐνην· ἐπεὰν ἐκ τοῦ ποταμοῦ
                  φλοῦν ἀμήσωνται καὶ κόψωσι, τὸ ἐνθεῦτεν φορμοῦ τρόπον καταπλέξαντες ὡς θώρηκα
                  ἐνδύνουσι.</p>
            </div>
            <div
               n="99"
               type="chapter">
               <p>ἄλλοι δὲ τῶν ἰνδῶν πρὸς ἠῶ οἰκέοντες τούτων νομάδες εἰσί, κρεῶν ἐδεσταὶ ὠμῶν,
                  καλέονται δὲ παδαῖοι. νομαίοισι δὲ τοιοισίδε λέγονται χρᾶσθαι. ὃς ἂν κάμῃ τῶν
                  ἀστῶν, ἤν τε γυνὴ ἤν τε ἀνήρ, τὸν μὲν ἄνδρα ἄνδρες οἱ μάλιστά οἱ ὁμιλέοντες
                  κτείνουσι, φάμενοι αὐτὸν τηκόμενον τῇ νούσῳ τὰ κρέα σφίσι διαφθείρεσθαι· ὁ δὲ
                  ἄπαρνός ἐστι μὴ μὲν νοσέειν, οἱ δὲ οὐ συγγινωσκόμενοι ἀποκτείναντες κατευωχέονται·
                  ἣ δὲ ἂν γυνὴ κάμῃ, ὡσαύτως αἱ ἐπιχρεώμεναι μάλιστα γυναῖκες ταὐτὰ τοῖσι ἀνδράσι
                  ποιεῦσι. τὸν γὰρ δὴ ἐς γῆρας ἀπικόμενον θύσαντες κατευωχέονται. ἐς δὲ τούτου λόγον
                  οὐ πολλοί τινες αὐτῶν ἀπικνέονται· πρὸ γὰρ τοῦ τὸν ἐς νοῦσον πίπτοντα πάντα
                  κτείνουσι.</p>
            </div>
            <div
               n="100"
               type="chapter">
               <p>ἑτέρων δέ ἐστι ἰνδῶν ὅδε ἄλλος τρόπος· οὔτε κτείνουσι οὐδὲν ἔμψυχον οὔτε τι
                  σπείρουσι οὔτε οἰκίας νομίζουσι ἐκτῆσθαι ποιηφαγέουσί τε, καὶ αὐτοῖσι ὄσπριόν τι
                  ἔστι ὅσον κέγχρος τὸ μέγαθος ἐν κάλυκι, αὐτόματον ἐκ τῆς γῆς γινόμενον, τὸ
                  συλλέγοντες αὐτῇ τῇ κάλυκι ἕψουσί τε καὶ σιτέονται. ὃς δ᾽ ἂν ἐς νοῦσον αὐτῶν πέσῃ,
                  ἐλθὼν ἐς τὴν ἔρημον κεῖται· φροντίζει δὲ οὐδεὶς οὔτε ἀποθανόντος οὔτε
                  κάμνοντος.</p>
            </div>
            <div
               n="101"
               type="chapter">
               <p>μίξις δὲ τούτων τῶν ἰνδῶν τῶν κατέλεξα πάντων ἐμφανής ἐστι κατά περ τῶν προβάτων,
                  καὶ τὸ χρῶμα φορέουσι ὅμοιον πάντες καὶ παραπλήσιον αἰθίοψι. ἡ γονὴ δὲ αὐτῶν, τὴν
                  ἀπίενται ἐς τὰς γυναῖκας, οὐ κατά περ τῶν ἄλλων ἀνθρώπων ἐστὶ λευκή, ἀλλὰ μέλαινα
                  κατά περ τὸ χρῶμα· τοιαύτην δὲ καὶ αἰθίοπες ἀπίενται θορήν. οὗτοι μὲν τῶν ἰνδῶν
                  ἑκαστέρω τῶν περσέων οἰκέουσι καὶ πρὸς νότου ἀνέμου καὶ δαρείου βασιλέος οὐδαμὰ
                  ὑπήκουσαν.</p>
            </div>
            <div
               n="102"
               type="chapter">
               <p>ἄλλοι δὲ τῶν ἰνδῶν κασπατύρῳ τε πόλι καὶ τῇ πακτυϊκῇ χώρῃ εἰσὶ πρόσοικοι, πρὸς
                  ἄρκτου τε καὶ βορέω ἀνέμου κατοικημένοι τῶν ἄλλων ἰνδῶν, οἳ βακτρίοισι παραπλησίην
                  ἔχουσι δίαιταν. οὗτοι καὶ μαχιμώτατοί εἰσι ἰνδῶν καὶ οἱ ἐπὶ τὸν χρυσὸν στελλόμενοί
                  εἰσι οὗτοι· κατὰ γὰρ τοῦτό ἐστι ἐρημίη διὰ τὴν ψάμμον.</p>
               <p>ἐν δὴ ὦν τῇ ἐρημίῃ ταύτῃ καὶ τῇ ψάμμῳ γίνονται μύρμηκες μεγάθεα ἔχοντες κυνῶν μὲν
                  ἐλάσσω, ἀλωπέκων δὲ μέζω· εἰσὶ γὰρ αὐτῶν καὶ παρὰ βασιλέϊ τῷ περσέων ἐνθεῦτεν
                  θηρευθέντες. οὗτοι ὦν οἱ μύρμηκες ποιεύμενοι οἴκησιν ὑπὸ γῆν ἀναφέρουσι τὴν ψάμμον
                  κατά περ οἱ ἐν τοῖσι ἕλλησι μύρμηκες κατὰ τὸν αὐτὸν τρόπον, εἰσὶ δὲ καὶ τὸ εἶδος
                  ὁμοιότατοι· ἡ δὲ ψάμμος ἡ ἀναφερομένη ἐστὶ χρυσῖτις. ἐπὶ δὴ ταύτην τὴν ψάμμον
                  στέλλονται ἐς τὴν ἔρημον οἱ ἰνδοί, ζευξάμενος ἕκαστος καμήλους τρεῖς, σειρηφόρον
                  μὲν ἑκατέρωθεν ἔρσενα παρέλκειν, θήλεαν δὲ ἐς μέσον· ἐπὶ ταύτην δὴ αὐτὸς
                  ἀναβαίνει, ἐπιτηδεύσας ὅκως ἀπὸ τέκνων ὡς νεωτάτων ἀποσπάσας ζεύξει· αἱ γάρ σφι
                  κάμηλοι ἵππων οὐκ ἥσσονες ἐς ταχυτῆτά εἰσι· χωρὶς δὲ ἄχθεα δυνατώτεραι πολλὸν
                  φέρειν.</p>
            </div>
            <div
               n="103"
               type="chapter">
               <p>τὸ μὲν δὴ εἶδος ὁκοῖόν τι ἔχει ἡ κάμηλος, ἐπισταμένοισι τοῖσι ἕλλησι οὐ συγγράφω·
                  τὸ δὲ μὴ ἐπιστέαται αὐτῆς, τοῦτο φράσω· κάμηλος ἐν τοῖσι ὀπισθίοισι σκέλεσι ἔχει
                  τέσσερας μηροὺς καὶ γούνατα τέσσερα, τά τε αἰδοῖα διὰ τῶν ὀπισθίων σκελέων πρὸς
                  τὴν οὐρὴν τετραμμένα.</p>
            </div>
            <div
               n="104"
               type="chapter">
               <p>οἱ δὲ δὴ ἰνδοὶ τρόπῳ τοιούτῳ καὶ ζεύξι τοιαύτῃ χρεώμενοι ἐλαύνουσι ἐπὶ τὸν χρυσὸν
                  λελογισμένως ὅκως ἂν καυμάτων τῶν θερμοτάτων ἐόντων ἔσονται ἐν τῇ ἁρπαγῇ· ὑπὸ γὰρ
                  τοῦ καύματος οἱ μύρμηκες ἀφανέες γίνονται ὑπὸ γῆν. θερμότατος δέ ἐστι ὁ ἥλιος
                  τούτοισι τοῖσι ἀνθρώποισι τὸ ἑωθινόν, οὐ κατά περ τοῖσι ἄλλοισι μεσαμβρίης, ἀλλ᾽
                  ὑπερτείλας μέχρις οὗ ἀγορῆς διαλύσιος· τοῦτον δὲ τὸν χρόνον καίει πολλῷ μᾶλλον ἢ
                  τῇ μεσαμβρίῃ τὴν ἑλλάδα, οὕτω ὥστε ἐν ὕδατι λόγος αὐτούς ἐστι βρέχεσθαι τηνικαῦτα·
                  μεσοῦσα δὲ ἡ ἡμέρη σχεδὸν παραπλησίως καίει τούς τε ἄλλους ἀνθρώπους καὶ τοὺς
                  ἰνδούς· ἀποκλινομένης δὲ τῆς μεσαμβρίης γίνεταί σφι ὁ ἥλιος κατά περ τοῖσι ἄλλοισι
                  ὁ ἑωθινός· καὶ τὸ ἀπὸ τούτου ἀπιὼν ἐπὶ μᾶλλον ψύχει, ἐς ὃ ἐπὶ δυσμῇσι ἐὼν καὶ τὸ
                  κάρτα ψύχει.</p>
            </div>
            <div
               n="105"
               type="chapter">
               <p>ἐπεὰν δὲ ἔλθωσι ἐς τὸν χῶρον οἱ ἰνδοὶ ἔχοντες θυλάκια, ἐμπλήσαντες ταῦτα τῆς
                  ψάμμου τὴν ταχίστην ἐλαύνουσι ὀπίσω· αὐτίκα γὰρ οἱ μύρμηκες ὀδμῇ, ὡς δὴ λέγεται
                  ὑπὸ περσέων, μαθόντες διώκουσι. εἶναι δὲ ταχυτῆτα οὐδενὶ ἑτέρῳ ὅμοιον, οὕτω ὥστε,
                  εἰ μὴ προλαμβάνειν τοὺς ἰνδοὺς τῆς ὁδοῦ ἐν ᾧ τοὺς μύρμηκας συλλέγεσθαι, οὐδένα ἄν
                  σφεων ἀποσῴζεσθαι. τοὺς μέν νυν ἔρσενας τῶν καμήλων, εἶναι γὰρ ἥσσονας θέειν τῶν
                  θηλέων, παραλύεσθαι ἐπελκομένους, οὐκ ὁμοῦ ἀμφοτέρους· τὰς δὲ θηλέας
                  ἀναμιμνησκομένας τῶν ἔλιπον τέκνων ἐνδιδόναι μαλακὸν οὐδέν. τὸν μὲν δὴ πλέω τοῦ
                  χρυσοῦ οὕτω οἱ ἰνδοὶ κτῶνται, ὡς πέρσαι φασί· ἄλλος δὲ σπανιώτερός ἐστι ἐν τῇ χώρῃ
                  ὀρυσσόμενος.</p>
            </div>
            <div
               n="106"
               type="chapter">
               <p>αἱ δ᾽ ἐσχατιαί κως τῆς οἰκεομένης τὰ κάλλιστα ἔλαχον, κατά περ ἡ ἑλλὰς τὰς ὥρας
                  πολλόν τι κάλλιστα κεκρημένας ἔλαχε. τοῦτο μὲν γὰρ πρὸς τὴν ἠῶ ἐσχάτη τῶν
                  οἰκεομένων ἡ ἰνδική ἐστι, ὥσπερ ὀλίγῳ πρότερον εἴρηκα· ἐν ταύτῃ τοῦτο μὲν τὰ
                  ἔμψυχα, τὰ τετράποδά τε καὶ τὰ πετεινά, πολλῷ μέζω ἢ ἐν τοῖσι ἄλλοισι χωρίοισί
                  ἐστι, πάρεξ τῶν ἵππων οὗτοι δὲ ἑσσοῦνται ὑπὸ τῶν μηδικῶν, νησαίων δὲ καλεομένων
                  ἵππων , τοῦτο δὲ χρυσὸς ἄπλετος αὐτόθι ἐστί, ὁ μὲν ὀρυσσόμενος, ὁ δὲ
                  καταφορεόμενος ὑπὸ τῶν ποταμῶν, ὁ δὲ ὥσπερ ἐσήμηνα ἁρπαζόμενος. τὰ δὲ δένδρεα τὰ
                  ἄγρια αὐτόθι φέρει καρπὸν εἴρια καλλονῇ τε προφέροντα καὶ ἀρετῇ τῶν ἀπὸ τῶν ὀΐων·
                  καὶ ἐσθῆτι ἰνδοὶ ἀπὸ τούτων τῶν δενδρέων χρέωνται.</p>
            </div>
            <div
               n="107"
               type="chapter">
               <p>πρὸς δ᾽ αὖ μεσαμβρίης ἐσχάτη ἀραβίη τῶν οἰκεομένων χωρέων ἐστί· ἐν δὲ ταύτῃ
                  λιβανωτός τέ ἐστι μούνῃ χωρέων πασέων φυόμενος καὶ σμύρνη καὶ κασίη καὶ κινάμωμον
                  καὶ λήδανον.</p>
               <p>ταῦτα πάντα πλὴν τῆς σμύρνης δυσπετέως κτῶνται οἱ ἀράβιοι. τὸν μέν γε λιβανωτὸν
                  συλλέγουσι τὴν στύρακα θυμιῶντες, τὴν ἐς ἕλληνας φοίνικες ἐξάγουσι, ταύτην
                  θυμιῶντες λαμβάνουσι · τὰ γὰρ δένδρεα ταῦτα τὰ λιβανωτοφόρα ὄφιες ὑπόπτεροι,
                  σμικροὶ τὰ μεγάθεα, ποικίλοι τὰ εἴδεα, φυλάσσουσι πλήθεϊ πολλοὶ περὶ δένδρον
                  ἕκαστον, οὗτοι οἵ περ ἐπ᾽ αἴγυπτον ἐπιστρατεύονται· οὐδενὶ δὲ ἄλλῳ ἀπελαύνονται
                  ἀπὸ τῶν δενδρέων ἢ τῆς στύρακος τῷ καπνῷ.</p>
            </div>
            <div
               n="108"
               type="chapter">
               <p>λέγουσι δὲ καὶ τόδε ἀράβιοι, ὡς πᾶσα ἂν γῆ ἐπίμπλατο τῶν ὀφίων τούτων, εἰ μὴ
                  γίνεσθαι κατ᾽ αὐτοὺς οἷόν τι κατὰ τὰς ἐχίδνας ἠπιστάμην γίνεσθαι. καί κως τοῦ
                  θείου ἡ προνοίη, ὥσπερ καὶ οἰκός ἐστι, ἐοῦσα σοφή, ὅσα μὲν γὰρ ψυχήν τε δειλὰ καὶ
                  ἐδώδιμα, ταῦτα μὲν πάντα πολύγονα πεποίηκε, ἵνα μὴ ἐπιλίπῃ κατεσθιόμενα, ὅσα δὲ
                  σχέτλια καὶ ἀνιηρά, ὀλιγόγονα. τοῦτο μέν, ὅτι ὁ λαγὸς ὑπὸ παντὸς θηρεύεται θηρίου
                  καὶ ὄρνιθος καὶ ἀνθρώπου, οὕτω δή τι πολύγονόν ἐστι· ἐπικυΐσκεται μοῦνον πάντων
                  θηρίων, καὶ τὸ μὲν δασὺ τῶν τέκνων ἐν τῇ γαστρί, τὸ δὲ ψιλόν, τὸ δὲ ἄρτι ἐν τῇσι
                  μήτρῃσι πλάσσεται, τὸ δὲ ἀναιρέεται. τοῦτο μὲν δὴ τοιοῦτό ἐστι, ἡ δὲ δὴ λέαινα,
                  ἐὸν ἰσχυρότατον καὶ θρασύτατον, ἅπαξ ἐν τῷ βίῳ τίκτει ἕν· τίκτουσα γὰρ συνεκβάλλει
                  τῷ τέκνῳ τὰς μήτρας. τὸ δὲ αἴτιον τούτου τόδε ἐστί· ἐπεὰν ὁ σκύμνος ἐν τῇ μητρὶ
                  ἐὼν ἄρχηται διακινεόμενος, ὁ δὲ ἔχων ὄνυχας θηρίων πολλὸν πάντων ὀξυτάτους ἀμύσσει
                  τὰς μήτρας, αὐξόμενός τε δὴ πολλῷ μᾶλλον ἐπικνέεται καταγράφων· πέλας τε δὴ ὁ
                  τόκος ἐστὶ καὶ τὸ παράπαν λείπεται αὐτέων ὑγιὲς οὐδέν.</p>
            </div>
            <div
               n="109"
               type="chapter">
               <p>ὣς δὲ καὶ αἱ ἔχιδναί τε καὶ οἱ ἐν ἀραβίοισι ὑπόπτεροι ὄφιες εἰ ἐγίνοντο ὡς ἡ φύσις
                  αὐτοῖσι ὑπάρχει, οὐκ ἂν ἦν βιώσιμα ἀνθρώποισι· νῦν δὲ ἐπεὰν θορνύωνται κατὰ ζεύγεα
                  καὶ ἐν αὐτῇ ᾖ ὁ ἔρσην τῇ ἐκποιήσι, ἀπιεμένου αὐτοῦ τὴν γονὴν ἡ θήλεα ἅπτεται τῆς
                  δειρῆς καὶ ἐμφῦσα οὐκ ἀνιεῖ πρὶν ἂν διαφάγῃ. ὁ μὲν δὴ ἔρσην ἀποθνῄσκει τρόπῳ τῷ
                  εἰρημένῳ, ἡ δὲ θήλεα τίσιν τοιήνδε ἀποτίνει τῷ ἔρσενι· τῷ γονέϊ τιμωρέοντα ἔτι ἐν
                  τῇ γαστρὶ ἐόντα τὰ τέκνα διεσθίει τὴν μητέρα, διαφαγόντα δὲ τὴν νηδὺν αὐτῆς οὕτω
                  τὴν ἔκδυσιν ποιέεται. οἱ δὲ ἄλλοι ὄφιες ἐόντες ἀνθρώπων οὐ δηλήμονες τίκτουσί τε
                  ᾠὰ καὶ ἐκλέπουσι πολλόν τι χρῆμα τῶν τέκνων. αἱ μέν νυν ἔχιδναι κατὰ πᾶσαν τὴν γῆν
                  εἰσι, οἱ δὲ ὑπόπτεροι ἐόντες ἀθρόοι εἰσὶ ἐν τῇ ἀραβίῃ καὶ οὐδαμῇ ἄλλῃ· κατὰ τοῦτο
                  δοκέουσι πολλοὶ εἶναι.</p>
            </div>
            <div
               n="110"
               type="chapter">
               <p>τὸν μὲν δὴ λιβανωτὸν τοῦτον οὕτω κτῶνται ἀράβιοι, τὴν δὲ κασίην ὧδε. ἐπεὰν
                  καταδήσωνται βύρσῃσι καὶ δέρμασι ἄλλοισι πᾶν τὸ σῶμα καὶ τὸ πρόσωπον πλὴν αὐτῶν
                  τῶν ὀφθαλμῶν, ἔρχονται ἐπὶ τὴν κασίην· ἡ δὲ ἐν λίμνῃ φύεται οὐ βαθέῃ, περὶ δὲ
                  αὐτὴν καὶ ἐν αὐτῇ αὐλίζεταί κου θηρία πτερωτά, τῇσι νυκτερίσι προσείκελα μάλιστα,
                  καὶ τέτριγε δεινόν, καὶ ἐς ἀλκὴν ἄλκιμα· τὰ δεῖ ἀπαμυνομένους ἀπὸ τῶν ὀφθαλμῶν
                  οὕτω δρέπειν τὴν κασίην.</p>
            </div>
            <div
               n="111"
               type="chapter">
               <p>τὸ δὲ δὴ κινάμωμον ἔτι τούτων θωμαστότερον συλλέγουσι. ὅκου μὲν γὰρ γίνεται καὶ
                  ἥτις μιν γῆ ἡ τρέφουσά ἐστι, οὐκ ἔχουσι εἰπεῖν, πλὴν ὅτι λόγῳ οἰκότι χρεώμενοι ἐν
                  τοῖσδε χωρίοισί φασί τινες αὐτὸ φύεσθαι ἐν τοῖσι ὁ διόνυσος ἐτράφη. ὄρνιθας δὲ
                  λέγουσι μεγάλας φορέειν ταῦτα τὰ κάρφεα τὰ ἡμεῖς ἀπὸ φοινίκων μαθόντες κινάμωμον
                  καλέομεν, φορέειν δὲ τὰς ὄρνιθας ἐς νεοσσιὰς προσπεπλασμένας ἐκ πηλοῦ πρὸς
                  ἀποκρήμνοισι ὄρεσι, ἔνθα πρόσβασιν ἀνθρώπῳ οὐδεμίαν εἶναι. πρὸς ὦν δὴ ταῦτα τοὺς
                  ἀραβίους σοφίζεσθαι τάδε, βοῶν τε καὶ ὄνων τῶν ἀπογινομένων καὶ τῶν ἄλλων
                  ὑποζυγίων τὰ μέλεα διαταμόντας ὡς μέγιστα κομίζειν ἐς ταῦτα τὰ χωρία καί σφεα
                  θέντας ἀγχοῦ τῶν νεοσσιέων ἀπαλλάσσεσθαι ἑκὰς αὐτέων· τὰς δὲ ὄρνιθας καταπετομένας
                  αὐτίκα τὰ μέλεα τῶν ὑποζυγίων ἀναφορέειν ἐπὶ τὰς νεοσσιάς, τὰς δὲ οὐ δυναμένας
                  ἴσχειν καταρρήγνυσθαι ἐπὶ γῆν, τοὺς δὲ ἐπιόντας συλλέγειν οὕτω μὲν τὸ κινάμωμον,
                  συλλεγόμενον δ᾽ ἐκ τούτων ἀπικνέεσθαι ἐς τὰς ἄλλας χώρας.</p>
            </div>
            <div
               n="112"
               type="chapter">
               <p><seg
                     n="1">τὸ δὲ δὴ<gloss>λήδανον</gloss>, τὸ καλέουσι ἀράβιοι<term
                        xml:lang="ar">λάδανον</term>, ἔτι τούτου θωμασιώτερον γίνεται. ἐν γὰρ
                     δυσοδμοτάτῳ γινόμενον εὐωδέστατόν ἐστι· τῶν γὰρ αἰγῶν τῶν τράγων ἐν τοῖσι
                     πώγωσι εὑρίσκεται ἐγγινόμενον, οἷον γλοιός, ἀπὸ τῆς ὕλης. χρήσιμον δ᾽ ἐς πολλὰ
                     τῶν μύρων ἐστί, θυμιῶσί τε μάλιστα τοῦτο ἀράβιοι.</seg></p>
            </div>
            <div
               n="113"
               type="chapter">
               <p>τοσαῦτα μὲν θυωμάτων πέρι εἰρήσθω, ἀπόζει δὲ τῆς χώρης τῆς ἀραβίης θεσπέσιον ὡς
                  ἡδύ. δύο δὲ γένεα ὀΐων σφι ἔστι θώματος ἄξια, τὰ οὐδαμόθι ἑτέρωθι ἔστι. τὸ μὲν
                  αὐτῶν ἕτερον ἔχει τὰς οὐρὰς μακράς, τριῶν πήχεων οὐκ ἐλάσσονας, τὰς εἴ τις ἐπείη
                  σφι ἐπέλκειν, ἕλκεα ἂν ἔχοιεν ἀνατριβομένων πρὸς τῇ γῇ τῶν οὐρέων· νῦν δ᾽ ἅπας τις
                  τῶν ποιμένων ἐπίσταται ξυλουργέειν ἐς τοσοῦτο· ἁμαξίδας γὰρ ποιεῦντες ὑποδέουσι
                  αὐτὰς τῇσι οὐρῇσι, ἑνὸς ἑκάστου κτήνεος τὴν οὐρὴν ἐπὶ ἁμαξίδα ἑκάστην καταδέοντες.
                  τὸ δὲ ἕτερον γένος τῶν ὀΐων τὰς οὐρὰς πλατέας φορέουσι καὶ ἐπὶ πῆχυν πλάτος.</p>
            </div>
            <div
               n="114"
               type="chapter">
               <p>ἀποκλινομένης δὲ μεσαμβρίης παρήκει πρὸς δύνοντα ἥλιον ἡ αἰθιοπίη χώρη ἐσχάτη τῶν
                  οἰκεομένων· αὕτη δὲ χρυσόν τε φέρει πολλὸν καὶ ἐλέφαντας ἀμφιλαφέας καὶ δένδρεα
                  παντοῖα ἄγρια καὶ ἔβενον καὶ ἄνδρας μεγίστους καὶ καλλίστους καὶ
                  μακροβιωτάτους.</p>
            </div>
            <div
               n="115"
               type="chapter">
               <p>αὗται μέν νυν ἔν τε τῇ ἀσίῃ ἐσχατιαί εἰσι καὶ ἐν τῇ λιβύῃ. περὶ δὲ τῶν ἐν τῇ
                  εὐρώπῃ τῶν πρὸς ἑσπέρην ἐσχατιέων ἔχω μὲν οὐκ ἀτρεκέως λέγειν· οὔτε γὰρ ἔγωγε
                  ἐνδέκομαι ἠριδανόν τινα καλέεσθαι πρὸς βαρβάρων ποταμὸν ἐκδιδόντα ἐς θάλασσαν τὴν
                  πρὸς βορέην ἄνεμον, ἀπ᾽ ὅτεο τὸ ἤλεκτρον φοιτᾶν λόγος ἐστί, οὔτε νήσους οἶδα
                  κασσιτερίδας ἐούσας, ἐκ τῶν ὁ κασσίτερος ἡμῖν φοιτᾷ. τοῦτο μὲν γὰρ ὁ ἠριδανὸς αὐτὸ
                  κατηγορέει τὸ οὔνομα ὡς ἔστι ἑλληνικὸν καὶ οὐ βάρβαρον, ὑπὸ ποιητέω δέ τινος
                  ποιηθέν· τοῦτο δὲ οὐδενὸς αὐτόπτεω γενομένου δύναμαι ἀκοῦσαι, τοῦτο μελετῶν, ὅκως
                  θάλασσά ἐστι τὰ ἐπέκεινα τῆς εὐρώπης. ἐξ ἐσχάτης δ᾽ ὦν ὅ τε κασσίτερος ἡμῖν φοιτᾷ
                  καὶ τὸ ἤλεκτρον.</p>
            </div>
            <div
               n="116"
               type="chapter">
               <p>πρὸς δὲ ἄρκτου τῆς εὐρώπης πολλῷ τι πλεῖστος χρυσὸς φαίνεται ἐών. ὅκως μὲν
                  γινόμενος, οὐκ ἔχω οὐδὲ τοῦτο ἀτρεκέως εἶπαι, λέγεται δὲ ὑπὲκ τῶν γρυπῶν ἁρπάζειν
                  ἀριμασποὺς ἄνδρας μουνοφθάλμους· πείθομαι δὲ οὐδὲ τοῦτο, ὅκως μουνόφθαλμοι ἄνδρες
                  φύονται, φύσιν ἔχοντες τὴν ἄλλην ὁμοίην τοῖσι ἄλλοισι ἀνθρώποισι. αἱ δὲ ὦν
                  ἐσχατιαὶ οἴκασι, περικληίουσαι τὴν ἄλλην χώρην καὶ ἐντὸς ἀπέργουσαι, τὰ κάλλιστα
                  δοκέοντα ἡμῖν εἶναι καὶ σπανιώτατα ἔχειν αὐταί.</p>
            </div>
            <div
               n="117"
               type="chapter">
               <p>ἔστι δὲ πεδίον ἐν τῇ ἀσίῃ περικεκληιμένον ὄρεϊ πάντοθεν, διασφάγες δὲ τοῦ ὄρεός
                  εἰσι πέντε· τοῦτο τὸ πεδίον ἦν μέν κοτε<rs
                     type="ethnic">χορασμίων</rs>, ἐν οὔροισι ἐὸν<rs
                     type="ethnic">χορασμίων</rs>τε αὐτῶν καὶ ὑρκανίων καὶ πάρθων καὶ σαραγγέων καὶ
                  θαμαναίων· ἐπείτε δὲ πέρσαι ἔχουσι τὸ κράτος, ἐστὶ τοῦ βασιλέος. ἐκ δὴ ὦν τοῦ
                  περικληίοντος ὄρεος τούτου ῥέει ποταμὸς μέγας, οὔνομα δέ οἵ ἐστι ἄκης. οὗτος
                  πρότερον μὲν ἄρδεσκε διαλελαμμένος πενταχοῦ τούτων τῶν εἰρημένων τὰς χώρας, διὰ
                  διασφάγος ἀγόμενος ἑκάστης ἑκάστοισι. ἐπείτε δὲ ὑπὸ τῷ πέρσῃ εἰσί, πεπόνθασι
                  τοιόνδε· τὰς διασφάγας τῶν ὀρέων ἐνδείμας ὁ βασιλεὺς πύλας ἐπ᾽ ἑκάστῃ διασφάγι
                  ἔστησε, ἀποκεκληιμένου δὲ τοῦ ὕδατος τῆς διεξόδου τὸ πεδίον τὸ ἐντὸς τῶν ὀρέων
                  πέλαγος γίνεται, ἐνδιδόντος μὲν τοῦ ποταμοῦ, ἔχοντος δὲ οὐδαμῇ ἐξήλυσιν. οὗτοι ὦν
                  οἵ περ ἔμπροσθε ἐώθεσαν χρᾶσθαι τῷ ὕδατι, οὐκ ἔχοντες αὐτῷ χρᾶσθαι, συμφορῇ μεγάλῃ
                  διαχρέωνται· τὸν μὲν γὰρ χειμῶνα ὕει σφι ὁ θεὸς ὥσπερ καὶ τοῖσι ἄλλοισι
                  ἀνθρώποισι, τοῦ δὲ θέρεος σπείροντες μελίνην καὶ σήσαμον χρηίσκονται τῷ ὕδατι.
                  ἐπεὰν ὦν μηδέν σφι παραδιδῶται τοῦ ὕδατος, ἐλθόντες ἐς τοὺς πέρσας αὐτοί τε καὶ
                  γυναῖκες, στάντες κατὰ τὰς θύρας τοῦ βασιλέος βοῶσι ὠρυόμενοι, ὁ δὲ βασιλεὺς τοῖσι
                  δεομένοισι αὐτῶν μάλιστα ἐντέλλεται ἀνοίγειν τὰς πύλας τὰς ἐς τοῦτο φερούσας·
                  ἐπεὰν δὲ διάκορος ἡ γῆ σφεων γένηται πίνουσα τὸ ὕδωρ, αὗται μὲν αἱ πύλαι
                  ἀποκληίονται, ἄλλας δ᾽ ἐντέλλεται ἀνοίγειν ἄλλοισι τοῖσι δεομένοισι μάλιστα τῶν
                  λοιπῶν. ὡς δ᾽ ἐγὼ οἶδα ἀκούσας, χρήματα μεγάλα πρησσόμενος ἀνοίγει πάρεξ τοῦ
                  φόρου. ταῦτα μὲν δὴ ἔχει οὕτω.</p>
            </div>
            <div
               n="118"
               type="chapter">
               <p>τῶν δὲ τῷ μάγῳ ἐπαναστάντων ἑπτὰ ἀνδρῶν ἕνα αὐτῶν ἰνταφρένεα κατέλαβε ὑβρίσαντα
                  τάδε ἀποθανεῖν αὐτίκα μετὰ τὴν ἐπανάστασιν. ἤθελε ἐς τὰ βασιλήια ἐσελθὼν
                  χρηματίσασθαι τῷ βασιλέϊ· καὶ γὰρ δὴ καὶ ὁ νόμος οὕτω εἶχε, τοῖσι ἐπαναστᾶσι τῷ
                  μάγῳ ἔσοδον εἶναι παρὰ βασιλέα ἄνευ ἀγγέλου, ἢν μὴ γυναικὶ τυγχάνῃ μισγόμενος
                  βασιλεύς. οὐκ ὦν δὴ ὁ ἰνταφρένης ἐδικαίου οὐδένα οἱ ἐσαγγεῖλαι, ἀλλ᾽, ὅτι ἦν τῶν
                  ἑπτά, ἐσιέναι ἤθελε· ὁ δὲ πυλουρὸς καὶ ὁ ἀγγελιηφόρος οὐ περιώρων, φάμενοι τὸν
                  βασιλέα γυναικὶ μίσγεσθαι. ὁ δὲ ἰνταφρένης δοκέων σφέας ψεύδεα λέγειν ποιέει
                  τοιάδε· σπασάμενος τὸν ἀκινάκην ἀποτάμνει αὐτῶν τά τε ὦτα καὶ τὰς ῥῖνας, καὶ
                  ἀνείρας περὶ τὸν χαλινὸν τοῦ ἵππου περὶ τοὺς αὐχένας σφέων ἔδησε καὶ ἀπῆκε.</p>
            </div>
            <div
               n="119"
               type="chapter">
               <p>οἱ δὲ τῷ βασιλέϊ δεικνύουσι ἑωυτοὺς καὶ τὴν αἰτίην εἶπον δι᾽ ἣν πεπονθότες εἴησαν.
                  δαρεῖος δὲ ἀρρωδήσας μὴ κοινῷ λόγῳ οἱ ἓξ πεποιηκότες ἔωσι ταῦτα, μεταπεμπόμενος
                  ἕνα ἕκαστον ἀπεπειρᾶτο γνώμης, εἰ συνέπαινοί εἰσι τῷ πεποιημένῳ. ἐπείτε δὲ ἐξέμαθε
                  ὡς οὐ σὺν κείνοισι εἴη ταῦτα πεποιηκώς, ἔλαβε αὐτόν τε τὸν ἰνταφρένεα καὶ τοὺς
                  παῖδας αὐτοῦ καὶ τοὺς οἰκηίους πάντας, ἐλπίδας πολλὰς ἔχων μετὰ τῶν συγγενέων μιν
                  ἐπιβουλεύειν οἱ ἐπανάστασιν, συλλαβὼν δέ σφεας ἔδησε τὴν ἐπὶ θανάτῳ. ἡ δὲ γυνὴ τοῦ
                  ἰνταφρένεος φοιτῶσα ἐπὶ τὰς θύρας τοῦ βασιλέος κλαίεσκε ἂν καὶ ὀδυρέσκετο· ποιεῦσα
                  δὲ αἰεὶ τὠυτὸ τοῦτο τὸν δαρεῖον ἔπεισε οἰκτῖραί μιν, πέμψας δὲ ἄγγελον ἔλεγε τάδε·<q
                     n="160"
                     who="#Darius">ὦ γύναι, βασιλεύς τοι δαρεῖος διδοῖ ἔνα τῶν δεδεμένων οἰκηίων
                     ῥύσασθαι τὸν βούλεαι ἐκ πάντων.</q>ἡ δὲ βουλευσαμένη ὑπεκρίνετο τάδε·<q
                     n="161"
                     who="#wife-Intraphrenes">εἰ μὲν δή μοι διδοῖ βασιλεὺς ἑνὸς τὴν ψυχήν, αἱρέομαι
                     ἐκ πάντων τὸν ἀδελφεόν.</q>πυθόμενος δὲ δαρεῖος ταῦτα καὶ θωμάσας τὸν λόγον
                  πέμψας ἠγόρευε·<q
                     n="162"
                     who="#Darius">ὦ γύναι, εἰρωτᾷ σε βασιλεὺς τίνα ἔχουσα γνώμην τὸν ἄνδρα τε καὶ
                     τὰ τέκνα ἐγκαταλιποῦσα τὸν ἀδελφεὸν εἵλεο περιεῖναί τοι, ὃς καὶ ἀλλοτριώτερός
                     τοι τῶν παίδων καὶ ἧσσον κεχαρισμένος τοῦ ἀνδρός ἐστι.</q>ἡ δ᾽ ἀμείβετο τοῖσδε·<q
                     n="163"
                     who="#wife-Intaphrenes">ὦ βασιλεῦ, ἀνὴρ μέν μοι ἂν ἄλλος γένοιτο, εἰ δαίμων
                     ἐθέλοι, καὶ τέκνα ἄλλα, εἰ ταῦτα ἀποβάλοιμι· πατρὸς δὲ καὶ μητρὸς οὐκέτι μοι
                     ζωόντων ἀδελφεὸς ἂν ἄλλος οὐδενὶ τρόπῳ γένοιτο. ταύτῃ τῇ γνώμῃ χρεωμένη ἔλεξα
                     ταῦτα.</q>εὖ τε δὴ ἔδοξε τῷ δαρείῳ εἰπεῖν ἡ γυνὴ καί οἱ ἀπῆκε τοῦτόν τε τὸν
                  παραιτέετο καὶ τῶν παίδων τὸν πρεσβύτατον, ἡσθεὶς αὐτῇ. τοὺς δὲ ἄλλους ἀπέκτεινε
                  πάντας. τῶν μὲν δὴ ἑπτὰ εἷς αὐτίκα τρόπῳ τῷ εἰρημένῳ ἀπολώλεε.</p>
            </div>
            <div
               n="120"
               type="chapter">
               <p>κατὰ δέ κου μάλιστα τὴν καμβύσεω νοῦσον ἐγίνετο τάδε. ὑπὸ κύρου κατασταθεὶς ἦν
                  σαρδίων ὕπαρχος ὀροίτης ἀνὴρ πέρσης. οὗτος ἐπεθύμησε πρήγματος οὐκ ὁσίου· οὔτε γάρ
                  τι παθὼν οὔτε ἀκούσας μάταιον ἔπος πρὸς πολυκράτεος τοῦ σαμίου οὐδὲ ἰδὼν πρότερον
                  ἐπεθύμησε λαβὼν αὐτὸν ἀπολέσαι, ὡς μὲν οἱ πλέονες λέγουσι, διὰ τοιήνδε τινὰ
                  αἰτίην. ἐπὶ τῶν βασιλέος θυρέων κατήμενον τόν τε ὀροίτην καὶ ἄλλον πέρσην τῷ
                  οὔνομα εἶναι μιτροβάτην, νομοῦ ἄρχοντα τοῦ ἐν<placeName>δασκυλείῳ</placeName>,
                  τούτους ἐκ λόγων ἐς νείκεα συμπεσεῖν· κρινομένων δὲ περὶ ἀρετῆς εἰπεῖν τὸν
                  μιτροβάτην τῷ ὀροίτῃ προφέροντα·<q
                     n="164"
                     who="#Mitrobates">σὺ γὰρ ἐν ἀνδρῶν λόγῳ, ὃς βασιλέϊ νῆσον σάμον πρὸς τῷ σῷ νομῷ
                     κειμένην οὐ προσεκτήσαο, ὧδε δή τι ἐοῦσαν εὐπετέα χειρωθῆναι, τὴν τῶν τις
                     ἐπιχωρίων πεντεκαίδεκα ὁπλίτῃσι ἐπαναστὰς ἔσχε καὶ νῦν αὐτῆς τυραννεύει.</q>οἱ
                  μὲν δή μίν φασι τοῦτο ἀκούσαντα καὶ ἀλγήσαντα τῷ ὀνείδεϊ ἐπιθυμῆσαι οὐκ οὕτω τὸν
                  εἴπαντα ταῦτα τείσασθαι ὡς πολυκράτεα πάντως ἀπολέσαι, δι᾽ ὅντινα κακῶς
                  ἤκουσε.</p>
            </div>
            <div
               n="121"
               type="chapter">
               <p>οἱ δὲ ἐλάσσονες λέγουσι πέμψαι ὀροίτην ἐς σάμον κήρυκα ὅτεο δὴ χρήματος δεησόμενον
                  οὐ γὰρ ὦν δὴ τοῦτό γε λέγεται , καὶ τὸν πολυκράτεα τυχεῖν κατακείμενον ἐν
                  ἀνδρεῶνι, παρεῖναι δέ οἱ καὶ ἀνακρέοντα τὸν τήιον· καί κως εἴτε ἐκ προνοίης αὐτὸν
                  κατηλογέοντα τὰ ὀροίτεω πρήγματα, εἴτε καὶ συντυχίη τις τοιαύτη ἐπεγένετο· τόν τε
                  γὰρ κήρυκα τὸν ὀροίτεω παρελθόντα διαλέγεσθαι καὶ τὸν πολυκράτεα τυχεῖν γὰρ
                  ἐπεστραμμένον πρὸς τὸν τοῖχον οὔτε τι μεταστραφῆναι οὔτε τι ὑποκρίνασθαι.</p>
            </div>
            <div
               n="122"
               type="chapter">
               <p>αἰτίαι μὲν δὴ αὗται διφάσιαι λέγονται τοῦ θανάτου τοῦ πολυκράτεος γενέσθαι,
                  πάρεστι δὲ πείθεσθαι ὁκοτέρῃ τις βούλεται αὐτέων.</p>
               <p>ὁ δὲ ὦν ὀροίτης ἱζόμενος ἐν μαγνησίῃ τῇ ὑπὲρ μαιάνδρου ποταμοῦ οἰκημένῃ ἔπεμπε
                  μύρσον τὸν γύγεω ἄνδρα λυδὸν ἐς σάμον ἀγγελίην φέροντα, μαθὼν τοῦ πολυκράτεος τὸν
                  νόον. πολυκράτης γάρ ἐστι πρῶτος τῶν ἡμεῖς ἴδμεν ἑλλήνων ὃς θαλασσοκρατέειν
                  ἐπενοήθη, πάρεξ μίνω τε τοῦ κνωσσίου καὶ εἰ δή τις ἄλλος πρότερος τούτου ἦρξε τῆς
                  θαλάσσης· τῆς δὲ ἀνθρωπηίης λεγομένης γενεῆς πολυκράτης πρῶτος, ἐλπίδας πολλὰς
                  ἔχων ἰωνίης τε καὶ νήσων ἄρξειν. μαθὼν ὦν ταῦτά μιν διανοεύμενον ὁ ὀροίτης πέμψας
                  ἀγγελίην ἔλεγε τάδε·<q
                     n="165"
                     who="#Oroites">ὀροίτης πολυκράτεϊ ὧδε λέγει. πυνθάνομαι ἐπιβουλεύειν σε
                     πρήγμασι μεγάλοισι καὶ χρήματά τοι οὐκ εἶναι κατὰ τὰ φρονήματα. σύ νυν ὧδε
                     ποιήσας ὀρθώσεις μὲν σεωυτόν, σώσεις δὲ καὶ ἐμέ· ἐμοὶ γὰρ βασιλεὺς καμβύσης
                     ἐπιβουλεύει θάνατον καί μοι τοῦτο ἐξαγγέλλεται σαφηνέως. σύ νυν ἐμὲ ἐκκομίσας
                     αὐτὸν καὶ χρήματα, τὰ μὲν αὐτῶν αὐτὸς ἔχε, τὰ δὲ ἐμὲ ἔα ἔχειν· εἵνεκέν τε
                     χρημάτων ἄρξεις ἁπάσης τῆς ἑλλάδος. εἰ δέ μοι ἀπιστέεις τὰ περὶ τῶν χρημάτων,
                     πέμψον ὅστις τοι πιστότατος τυγχάνει ἐών, τῷ ἐγὼ ἀποδέξω.</q></p>
            </div>
            <div
               n="123"
               type="chapter">
               <p>ταῦτα ἀκούσας ὁ πολυκράτης ἥσθη τε καὶ ἐβούλετο· καί κως ἱμείρετο γὰρ χρημάτων
                  μεγάλως, ἀποπέμπει πρῶτα κατοψόμενον μαιάνδριον μαιανδρίου ἄνδρα τῶν ἀστῶν, ὅς οἱ
                  ἦν γραμματιστής· ὃς χρόνῳ οὐ πολλῷ ὕστερον τούτων τὸν κόσμον τὸν ἐκ τοῦ ἀνδρεῶνος
                  τοῦ πολυκράτεος ἐόντα ἀξιοθέητον ἀνέθηκε πάντα ἐς τὸ ἥραιον. ὁ δὲ ὀροίτης μαθὼν
                  τὸν κατάσκοπον ἐόντα προσδόκιμον ἐποίεε τοιάδε· λάρνακας ὀκτὼ πληρώσας λίθων πλὴν
                  κάρτα βραχέος τοῦ περὶ αὐτὰ τὰ χείλεα, ἐπιπολῆς τῶν λίθων χρυσὸν ἐπέβαλε,
                  καταδήσας δὲ τὰς λάρνακας εἶχε ἑτοίμας. ἐλθὼν δὲ ὁ μαιάνδριος καὶ θεησάμενος
                  ἀπήγγελλε τῷ πολυκράτεϊ.</p>
            </div>
            <div
               n="124"
               type="chapter">
               <p>ὁ δὲ πολλὰ μὲν τῶν μαντίων ἀπαγορευόντων πολλὰ δὲ τῶν φίλων ἐστέλλετο αὐτόσε, πρὸς
                  δὲ καὶ ἰδούσης τῆς θυγατρὸς ὄψιν ἐνυπνίου τοιήνδε· ἐδόκεέ οἱ τὸν πατέρα ἐν τῷ ἠέρι
                  μετέωρον ἐόντα λοῦσθαι μὲν ὑπὸ τοῦ διός, χρίεσθαι δὲ ὑπὸ τοῦ ἡλίου. ταύτην ἰδοῦσα
                  τὴν ὄψιν παντοίη ἐγίνετο μὴ ἀποδημῆσαι τὸν πολυκράτεα παρὰ τὸν ὀροίτην, καὶ δὴ καὶ
                  ἰόντος αὐτοῦ ἐπὶ τὴν πεντηκόντερον ἐπεφημίζετο· ὁ δέ οἱ ἠπείλησε, ἢν σόος
                  ἀπονοστήσῃ, πολλόν μιν χρόνον παρθενεύσεσθαι· ἡ δὲ ἠρήσατο ἐπιτελέα ταῦτα
                  γενέσθαι· βούλεσθαι γὰρ παρθενεύεσθαι πλέω χρόνον ἢ τοῦ πατρὸς ἐστερῆσθαι.</p>
            </div>
            <div
               n="125"
               type="chapter">
               <p>πολυκράτης δὲ πάσης συμβουλίης ἀλογήσας ἔπλεε παρὰ τὸν ὀροίτην, ἅμα ἀγόμενος
                  ἄλλους τε πολλοὺς τῶν ἑταίρων, ἐν δὲ δὴ καὶ δημοκήδεα τὸν καλλιφῶντος κροτωνιήτην
                  ἄνδρα, ἰητρόν τε ἐόντα καὶ τὴν τέχνην ἀσκέοντα ἄριστα τῶν κατ᾽ ἑωυτόν. ἀπικόμενος
                  δὲ ἐς τὴν μαγνησίην ὁ πολυκράτης διεφθάρη κακῶς, οὔτε ἑωυτοῦ ἀξίως οὔτε τῶν ἑωυτοῦ
                  φρονημάτων· ὅτι γὰρ μὴ οἱ συρηκοσίων γενόμενοι τύραννοι, οὐδὲ εἷς τῶν ἄλλων
                  ἑλληνικῶν τυράννων ἄξιός ἐστι πολυκράτεϊ μεγαλοπρεπείην συμβληθῆναι. ἀποκτείνας δέ
                  μιν οὐκ ἀξίως ἀπηγήσιος ὀροίτης ἀνεσταύρωσε· τῶν δέ οἱ ἑπομένων ὅσοι μὲν ἦσαν
                  σάμιοι, ἀπῆκε, κελεύων σφέας ἑωυτῷ χάριν εἰδέναι ἐόντας ἐλευθέρους, ὅσοι δὲ ἦσαν
                  ξεῖνοί τε καὶ δοῦλοι τῶν ἑπομένων, ἐν ἀνδραπόδων λόγῳ ποιεύμενος εἶχε. πολυκράτης
                  δὲ ἀνακρεμάμενος ἐπετέλεε πᾶσαν τὴν ὄψιν τῆς θυγατρός· ἐλοῦτο μὲν γὰρ ὑπὸ τοῦ
                  διός, ὅκως ὕοι, ἐχρίετο δὲ ὑπὸ τοῦ ἡλίου ἀνιεὶς αὐτὸς ἐκ τοῦ σώματος ἰκμάδα.
                  πολυκράτεος μὲν δὴ αἱ πολλαὶ εὐτυχίαι ἐς τοῦτο ἐτελεύτησαν τῇ οἱ ἄμασις ὁ αἰγύπτου
                  βασιλεὺς προεμαντεύσατο.</p>
            </div>
            <div
               n="126"
               type="chapter">
               <p><seg
                     n="1">χρόνῳ δὲ οὐ πολλῷ ὕστερον καὶ ὀροίτην πολυκράτεος τίσιες μετῆλθον. μετὰ
                     γὰρ τὸν καμβύσεω θάνατον καὶ τῶν μάγων τὴν βασιληίην μένων ἐν τῇσι σάρδισι
                     ὀροίτης ὠφέλεε μὲν οὐδὲν πέρσας ὑπὸ μήδων ἀπαραιρημένους τὴν ἀρχήν·</seg><seg
                     n="2">ὁ δὲ ἐν ταύτῃ τῇ ταραχῇ κατὰ μὲν ἔκτεινε μιτροβάτην τὸν
                        ἐκ<placeName>δασκυλείου</placeName>ὕπαρχον, ὅς οἱ ὠνείδισε τὰ ἐς πολυκράτεα
                     ἔχοντα, κατὰ δὲ τοῦ μιτροβάτεω τὸν παῖδα<persName>κρανάσπην</persName>, ἄνδρας
                     ἐν πέρσῃσι δοκίμους, ἄλλα τε ἐξύβρισε παντοῖα καί τινα ἀγγελιηφόρον δαρείου
                     ἐλθόντα παρ᾽ αὐτόν, ὡς οὐ πρὸς ἡδονήν οἱ ἦν τὰ ἀγγελλόμενα, κτείνει μιν ὀπίσω
                     κομιζόμενον ἄνδρας οἱ ὑπείσας κατ᾽ ὁδόν, ἀποκτείνας δέ μιν ἠφάνισε αὐτῷ
                     ἵππῳ.</seg></p>
            </div>
            <div
               n="127"
               type="chapter">
               <p>δαρεῖος δὲ ὡς ἔσχε τὴν ἀρχήν, ἐπεθύμεε τὸν ὀροίτην τείσασθαι πάντων τε τῶν
                  ἀδικημάτων εἵνεκεν καὶ μάλιστα μιτροβάτεω καὶ τοῦ παιδός. ἐκ μὲν δὴ τῆς ἰθέης
                  στρατὸν ἐπ᾽ αὐτὸν οὐκ ἐδόκεε πέμπειν, ἅτε οἰδεόντων ἔτι τῶν πρηγμάτων καὶ νεωστὶ
                  ἔχων τὴν ἀρχὴν καὶ τὸν ὀροίτην μεγάλην τὴν ἰσχὺν πυνθανόμενος ἔχειν, τὸν χίλιοι
                  μὲν περσέων ἐδορυφόρεον, εἶχε δὲ νομὸν τόν τε φρύγιον καὶ λύδιον καὶ ἰωνικόν. πρὸς
                  ταῦτα δὴ ὦν ὁ δαρεῖος τάδε ἐμηχανήσατο. συγκαλέσας περσέων τοὺς δοκιμωτάτους ἔλεγέ
                  σφι τάδε·<q
                     n="166"
                     who="#Darius">ὦ πέρσαι, τίς ἄν μοι τοῦτο ὑμέων ὑποστὰς ἐπιτελέσειε σοφίῃ καὶ μὴ
                     βίῃ τε καὶ ὁμίλῳ; ἔνθα γὰρ σοφίης δεῖ, βίης ἔργον οὐδέν. ὑμέων δὴ ὦν τίς μοι
                     ὀροίτην ἢ ζώοντα ἂν ἀγάγοι ἢ ἀποκτείνειε; ὃς ὠφέλησε μέν κω πέρσας οὐδέν, κακὰ
                     δὲ μεγάλα ἔοργε· τοῦτο μὲν δύο ἡμέων ἠίστωσε, μιτροβάτην τε καὶ τὸν παῖδα
                     αὐτοῦ, τοῦτο δὲ τοὺς ἀνακαλέοντας αὐτὸν καὶ πεμπομένους ὑπ᾽ ἐμέο κτείνει, ὕβριν
                     οὐκ ἀνασχετὸν φαίνων. πρίν τι ὦν μέζον ἐξεργάσασθαί μιν πέρσας κακόν,
                     καταλαμπτέος ἐστὶ ἡμῖν θανάτῳ.</q></p>
            </div>
            <div
               n="128"
               type="chapter">
               <p>δαρεῖος μὲν ταῦτα ἐπειρώτα, τῷ δὲ ἄνδρες τριήκοντα ὑπέστησαν, αὐτὸς ἕκαστος ἐθέλων
                  ποιέειν ταῦτα. ἐρίζοντας δὲ δαρεῖος κατελάμβανε κελεύων πάλλεσθαι· παλλομένων δὲ
                  λαγχάνει ἐκ πάντων βαγαῖος ὁ ἀρτόντεω. λαχὼν δὲ ὁ βαγαῖος ποιέει τάδε· βυβλία
                  γραψάμενος πολλὰ καὶ περὶ πολλῶν λέγοντα πρηγμάτων σφρηγῖδά σφι ἐπέβαλε τὴν
                  δαρείου, μετὰ δὲ ἤιε ἔχων ταῦτα ἐς τὰς σάρδις. ἀπικόμενος δὲ καὶ ὀροίτεω ἐς ὄψιν
                  ἐλθὼν τῶν βυβλίων ἓν ἕκαστον περιαιρεόμενος ἐδίδου τῷ γραμματιστῇ τῷ βασιληίῳ
                  ἐπιλέγεσθαι γραμματιστὰς δὲ βασιληίους οἱ πάντες ὕπαρχοι ἔχουσι · ἀποπειρώμενος δὲ
                  τῶν δορυφόρων ἐδίδου τὰ βυβλία ὁ βαγαῖος, εἴ οἱ ἐνδεξαίατο ἀπόστασιν ἀπὸ ὀροίτεω.
                  ὁρέων δέ σφεας τά τε βυβλία σεβομένους μεγάλως καὶ τὰ λεγόμενα ἐκ τῶν βυβλίων ἔτι
                  μεζόνως, διδοῖ ἄλλο ἐν τῷ ἐνῆν ἔπεα τάδε·<q
                     n="167"
                     type="byblion"
                     who="#Darius">ὦ πέρσαι, βασιλεὺς δαρεῖος ἀπαγορεύει ὑμῖν μὴ δορυφορέειν
                     ὀροίτην.</q>οἱ δὲ ἀκούσαντες τούτων μετῆκάν οἱ τὰς αἰχμάς. ἰδὼν δὲ τοῦτό σφεας
                  ὁ βαγαῖος πειθομένους τῷ βυβλίῳ, ἐνθαῦτα δὴ θαρσήσας τὸ τελευταῖον τῶν βυβλίων
                  διδοῖ τῷ γραμματιστῇ, ἐν τῷ ἐγέγραπτο·<q
                     n="168"
                     type="byblion"
                     who="#Darius">βασιλεὺς δαρεῖος πέρσῃσι τοῖσι ἐν σάρδισι ἐντέλλεται κτείνειν
                     ὀροίτην.</q>οἱ δὲ δορυφόροι ὡς ἤκουσαν ταῦτα, σπασάμενοι τοὺς ἀκινάκας
                  κτείνουσι παραυτίκα μιν. οὕτω δὴ ὀροίτην τὸν πέρσην πολυκράτεος τοῦ σαμίου τίσιες
                  μετῆλθον.</p>
            </div>
            <div
               n="129"
               type="chapter">
               <p>ἀπικομένων δὲ καὶ ἀνακομισθέντων τῶν ὀροίτεω χρημάτων ἐς τὰ σοῦσα συνήνεικε χρόνῳ
                  οὐ πολλῷ ὕστερον βασιλέα δαρεῖον ἐν ἄγρῃ θηρῶν ἀποθρῴσκοντα ἀπ᾽ ἵππου στραφῆναι
                  τὸν πόδα· καί κως ἰσχυροτέρως ἐστράφη· ὁ γάρ οἱ ἀστράγαλος ἐξεχώρησε ἐκ τῶν
                  ἄρθρων. νομίζων δὲ καὶ πρότερον περὶ ἑωυτὸν ἔχειν αἰγυπτίων τοὺς δοκέοντας εἶναι
                  πρώτους τὴν ἰητρικήν, τούτοισι ἐχρᾶτο. οἱ δὲ στρεβλοῦντες καὶ βιώμενοι τὸν πόδα
                  κακὸν μέζον ἐργάζοντο. ἐπ᾽ ἑπτὰ μὲν δὴ ἡμέρας καὶ ἑπτὰ νύκτας ὑπὸ τοῦ παρεόντος
                  κακοῦ ὁ δαρεῖος ἀγρυπνίῃσι εἴχετο. τῇ δὲ δὴ ὀγδόῃ ἡμέρῃ ἔχοντί οἱ φλαύρως οἷα δὴ
                  παρακούσας τις πρότερον ἔτι ἐν σάρδισι τοῦ κροτωνιήτεω δημοκήδεος τὴν τέχνην
                  ἐσαγγέλλει τῷ δαρείῳ· ὁ δὲ ἄγειν μιν τὴν ταχίστην παρ᾽ ἑωυτὸν ἐκέλευσε. τὸν δὲ ὡς
                  ἐξεῦρον ἐν τοῖσι ὀροίτεω ἀνδραπόδοισι ὅκου δὴ ἀπημελημένον, παρῆγον ἐς μέσον πέδας
                  τε ἕλκοντα καὶ ῥάκεα ἐσθημένον.</p>
            </div>
            <div
               n="130"
               type="chapter">
               <p><seg
                     n="1">σταθέντα δὲ ἐς μέσον εἰρώτα ὁ δαρεῖος τὴν τέχνην εἰ ἐπίσταιτο· ὁ δὲ οὐκ
                     ὑπεδέκετο, ἀρρωδέων μὴ ἑωυτὸν ἐκφήνας τὸ παράπαν τῆς ἑλλάδος ᾖ
                     ἀπεστερημένος.</seg><seg
                     n="2">κατεφάνη δὲ τῷ δαρείῳ τεχνάζειν ἐπιστάμενος, καὶ τοὺς ἀγαγόντας αὐτὸν
                     ἐκέλευσε μάστιγάς τε καὶ κέντρα παραφέρειν ἐς τὸ μέσον. ὁ δὲ ἐνθαῦτα δὴ ὦν
                     ἐκφαίνει, φὰς ἀτρεκέως μὲν οὐκ ἐπίστασθαι, ὁμιλήσας δὲ ἰητρῷ φλαύρως ἔχειν τὴν
                     τέχνην.</seg><seg
                     n="3">μετὰ δὲ ὥς οἱ ἐπέτρεψε, ἑλληνικοῖσι ἰήμασι χρεώμενος καὶ ἤπια μετὰ τὰ
                     ἰσχυρὰ προσάγων ὕπνου τέ μιν λαγχάνειν ἐποίεε καὶ ἐν χρόνῳ ὀλίγῳ ὑγιέα μιν
                     ἐόντα ἀπέδεξε, οὐδαμὰ ἔτι ἐλπίζοντα ἀρτίπουν ἔσεσθαι.</seg><seg
                     n="4">δωρέεται δή μιν μετὰ ταῦτα ὁ δαρεῖος πεδέων χρυσέων δύο ζεύγεσι· ὁ δέ μιν
                     ἐπείρετο εἴ οἱ διπλήσιον τὸ κακὸν ἐπίτηδες νέμει, ὅτι μιν ὑγιέα ἐποίησε. ἡσθεὶς
                     δὲ τῷ ἔπεϊ ὁ δαρεῖος ἀποπέμπει μιν παρὰ τὰς ἑωυτοῦ γυναῖκας· παραγαγόντες δὲ οἱ
                     εὐνοῦχοι ἔλεγον πρὸς τὰς γυναῖκας ὡς βασιλέϊ οὗτος εἴη ὃς τὴν ψυχὴν
                     ἀπέδωκε.</seg><seg
                     n="5">ὑποτύπτουσα δὲ αὐτέων ἑκάστη φιάλῃ ἐς τοῦ χρυσοῦ τὴν θήκην ἐδωρέετο
                     δημοκήδεα οὕτω δή τι δαψιλέϊ δωρεῇ ὡς τοὺς ἀποπίπτοντας ἀπὸ τῶν φιαλέων
                     στατῆρας ἑπόμενος ὁ οἰκέτης τῷ οὔνομα ἦν σκίτων ἀνελέγετο καί οἱ χρῆμα πολλόν
                     τι χρυσοῦ συνελέχθη.</seg></p>
            </div>
            <div
               n="131"
               type="chapter">
               <p>ὁ δὲ δημοκήδης οὗτος ὧδε ἐκ κρότωνος ἀπιγμένος πολυκράτεϊ ὡμίλησε. πατρὶ συνείχετο
                  ἐν τῇ κρότωνι ὀργὴν χαλεπῷ· τοῦτον ἐπείτε οὐκ ἐδύνατο φέρειν, ἀπολιπὼν οἴχετο ἐς
                  αἴγιναν. καταστὰς δὲ ἐς ταύτην πρώτῳ ἔτεϊ ὑπερεβάλετο τοὺς ἄλλους ἰητρούς, ἀσκευής
                  περ ἐὼν καὶ ἔχων οὐδὲν τῶν ὅσα περὶ τὴν τέχνην ἐστὶ ἐργαλήια. καί μιν δευτέρῳ ἔτεϊ ταλάντου<rs
                     type="ethnic">αἰγινῆται</rs>δημοσίῃ μισθοῦνται, τρίτῳ δὲ ἔτεϊ ἀθηναῖοι ἑκατὸν
                  μνέων, τετάρτῳ δὲ ἔτεϊ πολυκράτης δυῶν ταλάντων. οὕτω μὲν ἀπίκετο ἐς τὴν σάμον,
                  καὶ ἀπὸ τούτου τοῦ ἀνδρὸς οὐκ ἥκιστα κροτωνιῆται ἰητροὶ εὐδοκίμησαν· ἐγένετο γὰρ
                  ὦν τοῦτο ὅτε πρῶτοι μὲν κροτωνιῆται ἰητροὶ ἐλέγοντο ἀνὰ τὴν ἑλλάδα εἶναι, δεύτεροι
                  δὲ κυρηναῖοι. κατὰ τὸν αὐτὸν δὲ τοῦτον χρόνον καὶ ἀργεῖοι ἤκουον μουσικὴν εἶναι
                  ἑλλήνων πρῶτοι .</p>
            </div>
            <div
               n="132"
               type="chapter">
               <p>τότε δὴ ὁ δημοκήδης ἐν τοῖσι σούσοισι ἐξιησάμενος δαρεῖον οἶκόν τε μέγιστον εἶχε
                  καὶ ὁμοτράπεζος βασιλέϊ ἐγεγόνεε, πλήν τε ἑνός, τοῦ ἐς ἕλληνας ἀπιέναι, πάντα
                  τἆλλά οἱ παρῆν. καὶ τοῦτο μὲν τοὺς αἰγυπτίους ἰητρούς, οἳ βασιλέα πρότερον ἰῶντο,
                  μέλλοντας ἀνασκολοπιεῖσθαι ὅτι ὑπὸ ἕλληνος ἰητροῦ ἑσσώθησαν, τούτους βασιλέα
                  παραιτησάμενος ἐρρύσατο· τοῦτο δὲ μάντιν ἠλεῖον πολυκράτεϊ ἐπισπόμενον καὶ
                  ἀπημελημένον ἐν τοῖσι ἀνδραπόδοισι ἐρρύσατο. ἦν δὲ μέγιστον πρῆγμα δημοκήδης παρὰ
                  βασιλέϊ.</p>
            </div>
            <div
               n="133"
               type="chapter">
               <p>ἐν χρόνῳ δὲ ὀλίγῳ μετὰ ταῦτα τάδε ἄλλα συνήνεικε γενέσθαι. ἀτόσσῃ τῇ κύρου μὲν
                  θυγατρί, δαρείου δὲ γυναικὶ ἐπὶ τοῦ μαστοῦ ἔφυ φῦμα, μετὰ δὲ ἐκραγὲν ἐνέμετο
                  πρόσω. ὅσον μὲν δὴ χρόνον ἦν ἔλασσον, ἡ δὲ κρύπτουσα καὶ αἰσχυνομένη ἔφραζε
                  οὐδενί, ἐπείτε δὲ ἐν κακῷ ἦν, μετεπέμψατο τὸν δημοκήδεα καί οἱ ἐπέδεξε. ὁ δὲ φὰς
                  ὑγιέα ποιήσειν ἐξορκοῖ μιν ἦ μέν οἱ ἀντυπουργήσειν ἐκείνην τοῦτο τὸ ἂν αὐτῆς
                  δεηθῇ, δεήσεσθαι δὲ οὐδενὸς τῶν ὅσα ἐς αἰσχύνην ἐστὶ φέροντα.</p>
            </div>
            <div
               n="134"
               type="chapter">
               <p>ὡς δὲ ἄρα μιν μετὰ ταῦτα ἰώμενος ὑγιέα ἀπέδεξε, ἐνθαῦτα δὴ διδαχθεῖσα ὑπὸ τοῦ
                  δημοκήδεος ἡ ἄτοσσα προσέφερε ἐν τῇ κοίτῃ δαρείῳ λόγον τοιόνδε·<q
                     n="169"
                     who="#Atossa">ὦ βασιλεῦ, ἔχων δύναμιν τοσαύτην κάτησαι, οὔτε τι ἔθνος
                     προσκτώμενος οὔτε δύναμιν πέρσῃσι. οἰκὸς δέ ἐστι ἄνδρα καὶ νέον καὶ χρημάτων
                     μεγάλων δεσπότην φαίνεσθαί τι ἀποδεικνύμενον, ἵνα καὶ πέρσαι ἐκμάθωσι ὅτι ὑπ᾽
                     ἀνδρὸς ἄρχονται. ἐπ᾽ ἀμφότερα δέ τοι φέρει ταῦτα ποιέειν, καὶ ἵνα σφέων πέρσαι
                     ἐπίστωνται ἄνδρα εἶναι τὸν προεστεῶτα καὶ ἵνα τρίβωνται πολέμῳ μηδὲ σχολὴν
                     ἄγοντες ἐπιβουλεύωσί τοι. νῦν γὰρ ἄν τι καὶ ἀποδέξαιο ἔργον, ἕως νέος εἶς
                     ἡλικίην· αὐξομένῳ γὰρ τῷ σώματι συναύξονται καὶ αἱ φρένες, γηράσκοντι δὲ
                     συγγηράσκουσι καὶ ἐς τὰ πρήγματα πάντα ἀπαμβλύνονται.</q>ἡ μὲν δὴ ταῦτα ἐκ
                  διδαχῆς ἔλεγε· ὁ δ᾽ ἀμείβετο τοῖσδε.<q
                     n="170"
                     who="#Darius">ὦ γύναι, πάντα ὅσα περ αὐτὸς ἐπινοέω ποιήσειν εἴρηκας. ἐγὼ γὰρ
                     βεβούλευμαι ζεύξας γέφυραν ἐκ τῆσδε τῆς ἠπείρου ἐς τὴν ἑτέρην ἤπειρον ἐπὶ
                     σκύθας στρατεύεσθαι. καὶ ταῦτα ὀλίγου χρόνου ἔσται τελεόμενα.</q>λέγει ἄτοσσα τάδε·<q
                     n="171"
                     who="#Atossa">ὅρα νυν, ἐπὶ σκύθας μὲν τὴν πρώτην ἰέναι ἔασον· οὗτοι γάρ, ἐπεὰν
                     σὺ βούλῃ, ἔσονταί τοι. σὺ δέ μοι ἐπὶ τὴν ἑλλάδα στρατεύεσθαι· ἐπιθυμέω γὰρ λόγῳ
                     πυνθανομένη λακαίνας τέ μοι γενέσθαι θεραπαίνας καὶ ἀργείας καὶ ἀττικὰς καὶ
                     κορινθίας. ἔχεις δὲ ἄνδρα ἐπιτηδεότατον ἀνδρῶν πάντων δέξαι τε ἕκαστα τῆς
                     ἑλλάδος καὶ κατηγήσασθαι, τοῦτον ὅς σεο τὸν πόδα ἐξιήσατο.</q>ἀμείβεται δαρεῖος·<q
                     n="172"
                     who="#Darius">ὦ γύναι, ἐπεὶ τοίνυν τοι δοκέει τῆς ἑλλάδος ἡμέας πρῶτα
                     ἀποπειρᾶσθαι, κατασκόπους μοι δοκέει περσέων πρῶτον ἄμεινον εἶναι ὁμοῦ τούτῳ τῷ
                     σὺ λέγεις πέμψαι ἐς αὐτούς, οἳ μαθόντες καὶ ἰδόντες ἐξαγγελέουσι ἕκαστα αὐτῶν
                     ἡμῖν· καὶ ἔπειτα ἐξεπιστάμενος ἐπ᾽ αὐτοὺς τρέψομαι.</q>ταῦτα εἶπε καὶ ἅμα ἔπος
                  τε καὶ ἔργον ἐποίεε.</p>
            </div>
            <div
               n="135"
               type="chapter">
               <p>ἐπείτε γὰρ τάχιστα ἡμέρη ἐπέλαμψε, καλέσας περσέων ἄνδρας δοκίμους πεντεκαίδεκα
                  ἐνετέλλετό σφι ἑπομένους δημοκήδεϊ διεξελθεῖν τὰ παραθαλάσσια τῆς ἑλλάδος, ὅκως τε
                  μὴ διαδρήσεταί σφεας ὁ δημοκήδης, ἀλλά μιν πάντως ὀπίσω ἀπάξουσι. ἐντειλάμενος δὲ
                  τούτοισι ταῦτα, δεύτερα καλέσας αὐτὸν δημοκήδεα ἐδέετο αὐτοῦ ὅκως ἐξηγησάμενος
                  πᾶσαν καὶ ἐπιδέξας τὴν ἑλλάδα τοῖσι πέρσῃσι ὀπίσω ἥξει· δῶρα δέ μιν τῷ πατρὶ καὶ
                  τοῖσι ἀδελφεοῖσι ἐκέλευε πάντα τὰ ἐκείνου ἔπιπλα λαβόντα ἄγειν, φὰς ἄλλα οἱ
                  πολλαπλήσια ἀντιδώσειν· πρὸς δὲ ἐς τὰ δῶρα ὁλκάδα οἱ ἔφη συμβαλέεσθαι πλήσας
                  ἀγαθῶν παντοίων, τὴν ἅμα οἱ πλεύσεσθαι. δαρεῖος μὲν δή, δοκέειν ἐμοί, ἀπ᾽ οὐδενὸς
                  δολεροῦ νόου ἐπηγγέλλετό οἱ ταῦτα· δημοκήδης δὲ δείσας μή ἑο ἐκπειρῷτο δαρεῖος,
                  οὔτι ἐπιδραμὼν πάντα τὰ διδόμενα ἐδέκετο, ἀλλὰ τὰ μὲν ἑωυτοῦ κατὰ χώρην ἔφη
                  καταλείψειν, ἵνα ὀπίσω σφέα ἀπελθὼν ἔχοι, τὴν μέντοι ὁλκάδα, τήν οἱ δαρεῖος
                  ἐπαγγέλλεται ἐς τὴν δωρεὴν τοῖσι ἀδελφεοῖσι, δέκεσθαι ἔφη. ἐντειλάμενος δὲ καὶ
                  τούτῳ ταῦτα ὁ δαρεῖος ἀποστέλλει αὐτοὺς ἐπὶ θάλασσαν.</p>
            </div>
            <div
               n="136"
               type="chapter">
               <p>καταβάντες δὲ οὗτοι ἐς φοινίκην καὶ φοινίκης ἐς σιδῶνα πόλιν αὐτίκα μὲν τριήρεας
                  δύο ἐπλήρωσαν, ἅμα δὲ αὐτῇσι καὶ γαῦλον μέγαν παντοίων ἀγαθῶν· παρεσκευασμένοι δὲ
                  πάντα ἔπλεον ἐς τὴν ἑλλάδα. προσίσχοντες δὲ αὐτῆς τὰ παραθαλάσσια ἐθηεῦντο καὶ
                  ἀπεγράφοντο, ἐς ὃ τὰ πολλὰ αὐτῆς καὶ ὀνομαστὰ θεησάμενοι ἀπίκοντο τῆς ἰταλίης ἐς
                  τάραντα. ἐνθαῦτα δὲ ἐκ ῥηστώνης τῆς δημοκήδεος ἀριστοφιλίδης τῶν ταραντίνων ὁ
                  βασιλεὺς τοῦτο μὲν τὰ πηδάλια παρέλυσε τῶν μηδικέων νεῶν, τοῦτο δὲ αὐτοὺς τοὺς
                  πέρσας εἶρξε ὡς κατασκόπους δῆθεν ἐόντας. ἐν ᾧ δὲ οὗτοι ταῦτα ἔπασχον, ὁ δημοκήδης
                  ἐς τὴν κρότωνα ἀπικνέεται· ἀπιγμένου δὲ ἤδη τούτου ἐς τὴν ἑωυτοῦ ὁ ἀριστοφιλίδης
                  ἔλυσε τοὺς πέρσας καὶ τὰ παρέλαβε τῶν νεῶν ἀπέδωκέ σφι.</p>
            </div>
            <div
               n="137"
               type="chapter">
               <p>πλέοντες δὲ ἐνθεῦτεν οἱ πέρσαι καὶ διώκοντες δημοκήδεα ἀπικνέονται ἐς τὴν κρότωνα,
                  εὑρόντες δέ μιν ἀγοράζοντα ἅπτοντο αὐτοῦ. τῶν δὲ κροτωνιητέων οἱ μὲν
                  καταρρωδέοντες τὰ περσικὰ πρήγματα προϊέναι ἕτοιμοι ἦσαν, οἱ δὲ ἀντάπτοντό τε καὶ
                  τοῖσι σκυτάλοισι ἔπαιον τοὺς πέρσας προϊσχομένους ἔπεα τάδε·<q
                     n="173"
                     who="#Persians">ἄνδρες κροτωνιῆται, ὁρᾶτε τὰ ποιέετε· ἄνδρα βασιλέος δρηπέτην
                     γενόμενον ἐξαιρέεσθε. καὶ κῶς ταῦτα βασιλέϊ δαρείῳ ἐκχρήσει περιυβρίσθαι; κῶς
                     δὲ ὑμῖν τὰ ποιεύμενα ἕξει καλῶς, ἢν ἀπέλησθε ἡμέας; ἐπὶ τίνα δὲ τῆσδε προτέρην
                     στρατευσόμεθα πόλιν; τίνα δὲ προτέρην ἀνδραποδίζεσθαι πειρησόμεθα;</q>ταῦτα
                  λέγοντες τοὺς κροτωνιήτας οὐκ ὦν ἔπειθον, ἀλλ᾽ ἐξαιρεθέντες τε τὸν δημοκήδεα καὶ
                  τὸν γαῦλον τὸν ἅμα ἤγοντο ἀπαιρεθέντες ἀπέπλεον ὀπίσω ἐς τὴν ἀσίην, οὐδ᾽ ἔτι
                  ἐζήτησαν τὸ προσωτέρω τῆς ἑλλάδος ἀπικόμενοι ἐκμαθεῖν, ἐστερημένοι τοῦ ἡγεμόνος.
                  τοσόνδε μέντοι ἐνετείλατό σφι δημοκήδης ἀναγομένοισι, κελεύων εἰπεῖν σφεας δαρείῳ
                  ὅτι ἅρμοσται τὴν μίλωνος θυγατέρα δημοκήδης γυναῖκα. τοῦ γὰρ δὴ παλαιστέω μίλωνος
                  ἦν οὔνομα πολλὸν παρὰ βασιλέϊ· κατὰ δὲ τοῦτό μοι δοκέει σπεῦσαι τὸν γάμον τοῦτον
                  τελέσας χρήματα μεγάλα δημοκήδης, ἵνα φανῇ πρὸς δαρείου ἐὼν καὶ ἐν τῇ ἑωυτοῦ
                  δόκιμος.</p>
            </div>
            <div
               n="138"
               type="chapter">
               <p>ἀναχθέντες δὲ ἐκ τῆς κρότωνος οἱ πέρσαι ἐκπίπτουσι τῇσι νηυσὶ ἐς ἰηπυγίην, καί
                  σφεας δουλεύοντας ἐνθαῦτα γίλλος ἀνὴρ ταραντῖνος φυγὰς ῥυσάμενος ἀπήγαγε παρὰ
                  βασιλέα δαρεῖον. ὁ δὲ ἀντὶ τούτων ἕτοιμος ἦν διδόναι τοῦτο ὅ τι βούλοιτο αὐτός.
                  γίλλος δὲ αἱρέεται κάτοδόν οἱ ἐς τάραντα γενέσθαι, προαπηγησάμενος τὴν συμφορήν·
                  ἵνα δὲ μὴ συνταράξῃ τὴν ἑλλάδα, ἢν δι᾽ αὐτὸν στόλος μέγας πλέῃ ἐπὶ τὴν ἰταλίην,
                  κνιδίους μούνους ἀποχρᾶν οἱ ἔφη τοὺς κατάγοντας γίνεσθαι, δοκέων ἀπὸ τούτων ἐόντων
                  τοῖσι ταραντίνοισι φίλων μάλιστα δὴ τὴν κάτοδόν οἱ ἔσεσθαι. δαρεῖος δὲ
                  ὑποδεξάμενος ἐπετέλεε· πέμψας γὰρ ἄγγελον ἐς κνίδον κατάγειν σφέας ἐκέλευε γίλλον
                  ἐς τάραντα. πειθόμενοι δὲ δαρείῳ κνίδιοι ταραντίνους οὐκ ὦν ἔπειθον, βίην δὲ
                  ἀδύνατοι ἦσαν προσφέρειν. ταῦτα μέν νυν οὕτω ἐπρήχθη, οὗτοι δὲ πρῶτοι ἐκ τῆς ἀσίης
                  ἐς τὴν ἑλλάδα ἀπίκοντο πέρσαι, καὶ οὗτοι διὰ τοιόνδε πρῆγμα κατάσκοποι
                  ἐγένοντο.</p>
            </div>
            <div
               n="139"
               type="chapter">
               <p>μετὰ δὲ ταῦτα σάμον βασιλεὺς δαρεῖος αἱρέει, πολίων πασέων πρώτην ἑλληνίδων καὶ
                  βαρβάρων, διὰ τοιήνδε τινὰ αἰτίην. καμβύσεω τοῦ κύρου στρατευομένου ἐπ᾽ αἴγυπτον
                  ἄλλοι τε συχνοὶ ἐς τὴν αἴγυπτον ἀπίκοντο ἑλλήνων, οἱ μέν, ὡς οἰκός, κατ᾽ ἐμπορίην,
                  οἱ δὲ στρατευόμενοι , οἱ δέ τινες καὶ αὐτῆς τῆς χώρης θεηταί· τῶν ἦν καὶ συλοσῶν ὁ
                  αἰάκεος, πολυκράτεός τε ἐὼν ἀδελφεὸς καὶ φεύγων ἐκ σάμου. τοῦτον τὸν συλοσῶντα
                  κατέλαβε εὐτυχίη τις τοιήδε. λαβὼν χλανίδα καὶ περιβαλόμενος πυρρὴν ἠγόραζε ἐν τῇ
                  μέμφι. ἰδὼν δὲ αὐτὸν δαρεῖος, δορυφόρος τε ἐὼν καμβύσεω καὶ λόγου οὐδενός κω
                  μεγάλου, ἐπεθύμησε τῆς χλανίδος καὶ αὐτὴν προσελθὼν ὠνέετο. ὁ δὲ συλοσῶν ὁρέων τὸν
                  δαρεῖον μεγάλως ἐπιθυμέοντα τῆς χλανίδος, θείῃ τύχῃ χρεώμενος λέγει·<q
                     n="174"
                     who="#Syloson">ἐγὼ ταύτην πωλέω μὲν οὐδενὸς χρήματος, δίδωμι δὲ ἄλλως, εἴ περ
                     οὕτω δεῖ γενέσθαι πάντως τοι.</q>αἰνέσας ταῦτα ὁ δαρεῖος παραλαμβάνει τὸ εἷμα.
                  ὁ μὲν δὴ συλοσῶν ἠπίστατο τοῦτό οἱ ἀπολωλέναι δι᾽ εὐηθείην.</p>
            </div>
            <div
               n="140"
               type="chapter">
               <p>ὡς δὲ τοῦ χρόνου προβαίνοντος καμβύσης τε ἀπέθανε καὶ τῷ μάγῳ ἐπανέστησαν οἱ ἑπτὰ
                  καὶ ἐκ τῶν ἑπτὰ δαρεῖος τὴν βασιληίην ἔσχε, πυνθάνεται ὁ συλοσῶν ὡς ἡ βασιληίη
                  περιεληλύθοι ἐς τοῦτον τὸν ἄνδρα τῷ κοτε αὐτὸς ἐν αἰγύπτῳ ἔδωκε δεηθέντι τὸ εἷμα.
                  ἀναβὰς δὲ ἐς τὰ σοῦσα ἵζετο ἐς τὰ πρόθυρα τῶν βασιλέος οἰκίων καὶ ἔφη δαρείου
                  εὐεργέτης εἶναι. ἀγγέλλει ταῦτα ἀκούσας ὁ πυλουρὸς τῷ βασιλέϊ· ὁ δὲ θωμάσας λέγει
                  πρὸς αὐτόν·<q
                     n="175"
                     who="#Darius">καὶ τίς ἐστι ἑλλήνων εὐεργέτης τῷ ἐγὼ προαιδέομαι, νεωστὶ μὲν τὴν
                     ἀρχὴν ἔχων, ἀναβέβηκε δ᾽ ἤ τις ἢ οὐδείς κω παρ᾽ ἡμέας αὐτῶν, ἔχω δὲ χρέος ὡς
                     εἰπεῖν οὐδὲν ἀνδρὸς ἕλληνος; ὅμως δὲ αὐτὸν παράγαγε ἔσω, ἵνα εἰδέω τί θέλων
                     λέγει ταῦτα.</q>παρῆγε ὁ πυλουρὸς τὸν συλοσῶντα, στάντα δὲ ἐς μέσον εἰρώτων οἱ
                  ἑρμηνέες τίς τε εἴη καὶ τί ποιήσας εὐεργέτης φησὶ εἶναι βασιλέος. εἶπε ὦν ὁ
                  συλοσῶν πάντα τὰ περὶ τὴν χλανίδα γενόμενα καὶ ὡς αὐτὸς εἴη κεῖνος ὁ δούς.
                  ἀμείβεται πρὸς ταῦτα δαρεῖος·<q
                     n="176"
                     who="#Darius">ὦ γενναιότατε ἀνδρῶν, σὺ κεῖνος εἶς ὃς ἐμοὶ οὐδεμίαν ἔχοντί κω
                     δύναμιν ἔδωκας, εἰ καὶ σμικρά, ἀλλ᾽ ὦν ἴση γε ἡ χάρις ὁμοίως ὡς εἰ νῦν κοθέν τι
                     μέγα λάβοιμι. ἀντ᾽ ὧν τοι χρυσὸν καὶ ἄργυρον ἄπλετον δίδωμι, ὡς μή κοτέ τοι
                     μεταμελήσῃ δαρεῖον τὸν ὑστάσπεος εὖ ποιήσαντι.</q>λέγει πρὸς ταῦτα ὁ συλοσῶν·<q
                     n="177"
                     who="#Syloson">ἐμοὶ μήτε χρυσόν, ὦ βασιλεῦ, μήτε ἄργυρον δίδου, ἀλλ᾽
                     ἀνασωσάμενός μοι δὸς τὴν πατρίδα σάμον, τὴν νῦν ἀδελφεοῦ τοῦ ἐμοῦ πολυκράτεος
                     ἀποθανόντος ὑπὸ ὀροίτεω ἔχει δοῦλος ἡμέτερος, ταύτην μοι δὸς ἄνευ τε φόνου καὶ
                     ἐξανδραποδίσιος.</q></p>
            </div>
            <div
               n="141"
               type="chapter">
               <p>ταῦτα ἀκούσας δαρεῖος ἀπέστελλε στρατιήν τε καὶ στρατηγὸν ὀτάνην ἀνδρῶν τῶν ἑπτὰ
                  γενόμενον, ἐντειλάμενος, ὅσων ἐδεήθη ὁ συλοσῶν, ταῦτά οἱ ποιέειν ἐπιτελέα. καταβὰς
                  δὲ ἐπὶ τὴν θάλασσαν ὁ ὀτάνης ἔστελλε τὴν στρατιήν.</p>
            </div>
            <div
               n="142"
               type="chapter">
               <p>τῆς δὲ σάμου μαιάνδριος ὁ μαιανδρίου εἶχε τὸ κράτος, ἐπιτροπαίην παρὰ πολυκράτεος
                  λαβὼν τὴν ἀρχήν· τῷ δικαιοτάτῳ ἀνδρῶν βουλομένῳ γενέσθαι οὐκ ἐξεγένετο. ἐπειδὴ γάρ
                  οἱ ἐξηγγέλθη ὁ πολυκράτεος θάνατος, ἐποίεε τοιάδε. πρῶτα μὲν διὸς ἐλευθερίου βωμὸν
                  ἱδρύσατο καὶ τέμενος περὶ αὐτὸν οὔρισε τοῦτο τὸ νῦν ἐν τῷ προαστείῳ ἐστί. μετὰ δέ,
                  ὥς οἱ ἐπεποίητο, ἐκκλησίην συναγείρας πάντων τῶν ἀστῶν ἔλεξε τάδε·<q
                     n="178"
                     who="#Maeandrius">ἐμοί, ὡς ἴστε καὶ ὑμεῖς, σκῆπτρον καὶ δύναμις πᾶσα ἡ
                     πολυκράτεος ἐπιτέτραπται, καί μοι παρέχει νῦν ὑμέων ἄρχειν. ἐγὼ δὲ τὰ τῷ πέλας
                     ἐπιπλήσσω, αὐτὸς κατὰ δύναμιν οὐ ποιήσω· οὔτε γάρ μοι πολυκράτης ἤρεσκε
                     δεσπόζων ἀνδρῶν ὁμοίων ἑωυτῷ οὔτε ἄλλος ὅστις τοιαῦτα ποιέει. πολυκράτης μέν
                     νυν ἐξέπλησε μοῖραν τὴν ἑωυτοῦ, ἐγὼ δὲ ἐς μέσον τὴν ἀρχὴν τιθεὶς ἰσονομίην ὑμῖν
                     προαγορεύω. τοσάδε μέντοι δικαιῶ γέρεα ἐμεωυτῷ γενέσθαι, ἐκ μέν γε τῶν
                     πολυκράτεος χρημάτων ἐξαίρετα ἓξ τάλαντά μοι γενέσθαι, ἱρωσύνην δὲ πρὸς
                     τούτοισι αἱρέομαι ἐμοί τε αὐτῷ καὶ τοῖσι ἀπ᾽ ἐμέο αἰεὶ γινομένοισι τοῦ διὸς τοῦ
                     ἐλευθερίου, τῷ αὐτός τε ἱρὸν ἱδρυσάμην καὶ τὴν ἐλευθερίην ὑμῖν περιτίθημι.</q>ὁ
                  μὲν δὴ ταῦτα τοῖσι σαμίοισι ἐπηγγέλλετο, τῶν δέ τις ἐξαναστὰς εἶπε·<q
                     n="179"
                     who="#Samian">ἀλλ᾽ οὐδ᾽ ἄξιος εἶς σύ γε ἡμέων ἄρχειν, γεγονώς τε κακῶς καὶ ἐὼν
                     ὄλεθρος, ἀλλὰ μᾶλλον ὅκως λόγον δώσεις τῶν μετεχείρισας χρημάτων.</q></p>
            </div>
            <div
               n="143"
               type="chapter">
               <p>ταῦτα εἶπε ἐὼν ἐν τοῖσι ἀστοῖσι δόκιμος, τῷ οὔνομα ἦν τελέσαρχος. μαιάνδριος δὲ
                  νόῳ λαβὼν ὡς, εἰ μετήσει τὴν ἀρχήν, ἄλλος τις ἀντ᾽ αὐτοῦ τύραννος καταστήσεται, οὐ
                  δὴ ἔτι ἐν νόῳ εἶχε μετιέναι αὐτήν, ἀλλ᾽ ὡς ἀνεχώρησε ἐς τὴν ἀκρόπολιν,
                  μεταπεμπόμενος ἕνα ἕκαστον ... ὡς δὴ λόγον τῶν χρημάτων δώσων, συνέλαβέ σφεας καὶ
                  κατέδησε. οἱ μὲν δὴ ἐδεδέατο, μαιάνδριον δὲ μετὰ ταῦτα κατέλαβε νοῦσος. ἐλπίζων δέ
                  μιν ἀποθανέεσθαι ὁ ἀδελφεός, τῷ οὔνομα ἦν λυκάρητος, ἵνα εὐπετεστέρως κατάσχῃ τὰ
                  ἐν τῇ σάμῳ πρήγματα, κατακτείνει τοὺς δεσμώτας πάντας· οὐ γὰρ δή, ὡς οἴκασι,
                  ἐβούλοντο εἶναι ἐλεύθεροι.</p>
            </div>
            <div
               n="144"
               type="chapter">
               <p>ἐπειδὴ ὦν ἀπίκοντο ἐς τὴν σάμον οἱ πέρσαι κατάγοντες συλοσῶντα, οὔτε τίς σφι
                  χεῖρας ἀνταείρεται, ὑπόσπονδοί τε ἔφασαν εἶναι ἕτοιμοι οἵ τε τοῦ μαιανδρίου
                  στασιῶται καὶ αὐτὸς μαιάνδριος ἐκχωρῆσαι ἐκ τῆς νήσου. καταινέσαντος δ᾽ ἐπὶ
                  τούτοισι ὀτάνεω καὶ σπεισαμένου τῶν περσέων οἱ πλείστου ἄξιοι θρόνους θέμενοι
                  κατεναντίον τῆς ἀκροπόλιος κατέατο.</p>
            </div>
            <div
               n="145"
               type="chapter">
               <p>μαιανδρίῳ δὲ τῷ τυράννῳ ἦν ἀδελφεὸς ὑπομαργότερος, τῷ οὔνομα ἦν χαρίλεως· οὗτος ὅ
                  τι δὴ ἐξαμαρτὼν ἐν γοργύρῃ ἐδέδετο· καὶ δὴ τότε ἐπακούσας τε τὰ πρησσόμενα καὶ
                  διακύψας διὰ τῆς γοργύρης, ὡς εἶδε τοὺς πέρσας εἰρηναίως κατημένους, ἐβόα τε καὶ
                  ἔφη λέγων μαιανδρίῳ θέλειν ἐλθεῖν ἐς λόγους. ἐπακούσας δὲ ὁ μαιάνδριος λύσαντας
                  αὐτὸν ἐκέλευε ἄγειν παρ᾽ ἑωυτόν. ὡς δὲ ἄχθη τάχιστα, λοιδορέων τε καὶ κακίζων μιν
                  ἀνέπειθε ἐπιθέσθαι τοῖσι πέρσῃσι, λέγων τοιάδε·<q
                     n="180"
                     who="#Charilaus">ἐμὲ μέν, ὦ κάκιστε ἀνδρῶν, ἐόντα σεωυτοῦ ἀδελφεὸν καὶ
                     ἀδικήσαντα οὐδὲν ἄξιον δεσμοῦ δήσας γοργύρης ἠξίωσας, ὁρέων δὲ τοὺς πέρσας
                     ἐκβάλλοντάς τέ σε καὶ ἄνοικον ποιεῦντας οὐ τολμᾷς τείσασθαι, οὕτω δή τι ἐόντας
                     εὐπετέας χειρωθῆναι; ἀλλ᾽ εἴ τοι σύ σφεας καταρρώδηκας, ἐμοὶ δὸς τοὺς
                     ἐπικούρους, καί σφεας ἐγὼ τιμωρήσομαι τῆς ἐνθάδε ἀπίξιος. αὐτὸν δέ σε ἐκπέμψαι
                     ἐκ τῆς νήσου ἕτοιμός εἰμι.</q></p>
            </div>
            <div
               n="146"
               type="chapter">
               <p>ταῦτα ἔλεξε ὁ χαρίλεως· μαιάνδριος δὲ ὑπέλαβε τὸν λόγον, ὡς μὲν ἐγὼ δοκέω, οὐκ ἐς
                  τοῦτο ἀφροσύνης ἀπικόμενος ὡς δόξαι τὴν ἑωυτοῦ δύναμιν περιέσεσθαι τῆς βασιλέος,
                  ἀλλὰ φθονήσας μᾶλλον συλοσῶντι εἰ ἀπονητὶ ἔμελλε ἀπολάμψεσθαι ἀκέραιον τὴν πόλιν.
                  ἐρεθίσας ὦν τοὺς πέρσας ἤθελε ὡς ἀσθενέστατα ποιῆσαι τὰ σάμια πρήγματα καὶ οὕτω
                  παραδιδόναι, εὖ ἐξεπιστάμενος ὡς παθόντες οἱ πέρσαι κακῶς προσεμπικρανέεσθαι
                  ἔμελλον τοῖσι σαμίοισι, εἰδώς τε ἑωυτῷ ἀσφαλέα ἔκδυσιν ἐοῦσαν ἐκ τῆς νήσου τότε
                  ἐπεὰν αὐτὸς βούληται· ἐπεποίητο γάρ οἱ κρυπτὴ διῶρυξ ἐκ τῆς ἀκροπόλιος φέρουσα ἐπὶ
                  θάλασσαν. αὐτὸς μὲν δὴ ὁ μαιάνδριος ἐκπλέει ἐκ τῆς σάμου, τοὺς δ᾽ ἐπικούρους
                  πάντας ὁπλίσας ὁ χαρίλεως καὶ ἀναπετάσας τὰς πύλας ἐξῆκε ἐπὶ τοὺς πέρσας οὔτε
                  προσδεκομένους τοιοῦτο οὐδὲν δοκέοντάς τε δὴ πάντα συμβεβάναι. ἐμπεσόντες δὲ οἱ
                  ἐπίκουροι τῶν περσέων τοὺς διφροφορεομένους τε καὶ λόγου πλείστου ἐόντας ἔκτεινον.
                  καὶ οὗτοι μὲν ταῦτα ἐποίευν, ἡ δὲ ἄλλη στρατιὴ ἡ περσικὴ ἐπεβοήθεε, πιεζόμενοι δὲ
                  οἱ ἐπίκουροι ὀπίσω κατειλήθησαν ἐς τὴν ἀκρόπολιν.</p>
            </div>
            <div
               n="147"
               type="chapter">
               <p>ὀτάνης δὲ ὁ στρατηγὸς ἰδὼν πάθος μέγα πέρσας πεπονθότας τὰς ἐντολὰς τε τὰς δαρεῖός
                  οἱ ἀποστέλλων ἐνετέλλετο, μήτε κτείνειν μηδένα σαμίων μήτε ἀνδραποδίζεσθαι ἀπαθέα
                  τε κακῶν ἀποδοῦναι τὴν νῆσον συλοσῶντι, τουτέων μὲν τῶν ἐντολέων μεμνημένος
                  ἐπελανθάνετο, ὁ δὲ παρήγγειλε τῇ στρατιῇ πάντα τὸν ἂν λάβωσι, καὶ ἄνδρα καὶ παῖδα,
                  ὁμοίως κτείνειν. ἐνθαῦτα τῆς στρατιῆς οἱ μὲν τὴν ἀκρόπολιν ἐπολιόρκεον, οἱ δὲ
                  ἔκτεινον πάντα τὸν ἐμποδὼν γινόμενον, ὁμοίως ἔν τε ἱρῷ καὶ ἔξω ἱροῦ.</p>
            </div>
            <div
               n="148"
               type="chapter">
               <p>μαιάνδριος δ᾽ ἀποδρὰς ἐκ τῆς σάμου ἐκπλέει ἐς λακεδαίμονα· ἀπικόμενος δὲ ἐς αὐτὴν
                  καὶ ἀνενεικάμενος τὰ ἔχων ἐξεχώρησε ἐποίεε τοιάδε. ὅκως ποτήρια ἀργύρεά τε καὶ
                  χρύσεα προθέοιτο, οἱ μὲν θεράποντες αὐτοῦ ἐξέσμων αὐτά, ὁ δ᾽ ἂν τὸν χρόνον τοῦτον
                  κλεομένεϊ τῷ ἀναξανδρίδεω ἐν λόγοισι ἐών, βασιλεύοντι σπάρτης, προῆγέ μιν ἐς τὰ
                  οἰκία· ὅκως δὲ ἴδοιτο κλεομένης τὰ ποτήρια, ἀπεθώμαζέ τε καὶ ἐξεπλήσσετο· ὁ δὲ ἂν
                  ἐκέλευε αὐτὸν ἀποφέρεσθαι αὐτῶν ὅσα βούλοιτο. τοῦτο καὶ δὶς καὶ τρὶς εἴπαντος
                  μαιανδρίου ὁ κλεομένης δικαιότατος ἀνδρῶν γίνεται, ὃς λαβεῖν μὲν διδόμενα οὐκ
                  ἐδικαίου, μαθὼν δὲ ὡς ἄλλοισι διδοὺς τῶν ἀστῶν εὑρήσεται τιμωρίην, βὰς ἐπὶ τοὺς
                  ἐφόρους ἄμεινον εἶναι ἔφη τῇ σπάρτῃ τὸν ξεῖνον τὸν σάμιον ἀπαλλάσσεσθαι ἐκ τῆς
                  πελοποννήσου, ἵνα μὴ ἀναπείσῃ ἢ αὐτὸν ἢ ἄλλον τινὰ σπαρτιητέων κακὸν γενέσθαι. οἱ
                  δ᾽ ὑπακούσαντες ἐξεκήρυξαν μαιάνδριον.</p>
            </div>
            <div
               n="149"
               type="chapter">
               <p>τὴν δὲ σάμον σαγηνεύσαντες οἱ πέρσαι παρέδοσαν συλοσῶντι ἔρημον ἐοῦσαν ἀνδρῶν.
                  ὑστέρῳ μέντοι χρόνῳ καὶ συγκατοίκισε αὐτὴν ὁ στρατηγὸς ὀτάνης ἔκ τε ὄψιος ὀνείρου
                  καὶ νούσου ἥ μιν κατέλαβε νοσῆσαι τὰ αἰδοῖα.</p>
            </div>
            <div
               n="150"
               type="chapter">
               <p>ἐπὶ δὲ σάμον στρατεύματος ναυτικοῦ οἰχομένου βαβυλώνιοι ἀπέστησαν, κάρτα εὖ
                  παρεσκευασμένοι· ἐν ὅσῳ γὰρ ὅ τε μάγος ἦρχε καὶ οἱ ἑπτὰ ἐπανέστησαν, ἐν τούτῳ
                  παντὶ τῷ χρόνῳ καὶ τῇ ταραχῇ ἐς τὴν πολιορκίην παρεσκευάζοντο· καί κως ταῦτα
                  ποιεῦντες ἐλάνθανον. ἐπείτε δὲ ἐκ τοῦ ἐμφανέος ἀπέστησαν, ἐποίησαν τοιόνδε· τὰς
                  μητέρας ἐξελόντες γυναῖκα ἕκαστος μίαν προσεξαιρέετο τὴν ἐβούλετο ἐκ τῶν ἑωυτοῦ
                  οἰκίων, τὰς δὲ λοιπὰς ἁπάσας συναγαγόντες ἀπέπνιξαν· τὴν δὲ μίαν ἕκαστος σιτοποιὸν
                  ἐξαιρέετο. ἀπέπνιξαν δὲ αὐτάς, ἵνα μή σφεων τὸν σῖτον ἀναισιμώσωσι.</p>
            </div>
            <div
               n="151"
               type="chapter">
               <p>πυθόμενος δὲ ταῦτα ὁ δαρεῖος καὶ συλλέξας πᾶσαν τὴν ἑωυτοῦ δύναμιν ἐστρατεύετο ἐπ᾽
                  αὐτούς, ἐπελάσας δὲ ἐπὶ τὴν βαβυλῶνα ἐπολιόρκεε φροντίζοντας οὐδὲν τῆς πολιορκίης.
                  ἀναβαίνοντες γὰρ ἐπὶ τοὺς προμαχεῶνας τοῦ τείχεος οἱ βαβυλώνιοι κατωρχέοντο καὶ
                  κατέσκωπτον δαρεῖον καὶ τὴν στρατιὴν αὐτοῦ, καί τις αὐτῶν εἶπε τοῦτο τὸ ἔπος·<q
                     n="181"
                     who="#Babylonian">τί κάτησθε, ὦ πέρσαι, ἐνθαῦτα, ἀλλ᾽ οὐκ ἀπαλλάσσεσθε; τότε
                     γὰρ αἱρήσετε ἡμέας, ἐπεὰν ἡμίονοι τέκωσι.</q>τοῦτο εἶπε τῶν τις βαβυλωνίων,
                  οὐδαμὰ ἐλπίζων ἂν ἡμίονον τεκεῖν.</p>
            </div>
            <div
               n="152"
               type="chapter">
               <p>ἑπτὰ δὲ μηνῶν καὶ ἐνιαυτοῦ διεληλυθότος ἤδη ὁ δαρεῖός τε ἤσχαλλε καὶ ἡ στρατιὴ
                  πᾶσα οὐ δυνατὴ ἐοῦσα ἑλεῖν τοὺς βαβυλωνίους. καίτοι πάντα σοφίσματα καὶ πάσας
                  μηχανὰς ἐπεποιήκεε ἐς αὐτοὺς δαρεῖος· ἀλλ᾽ οὐδ᾽ ὣς ἐδύνατο ἑλεῖν σφεας, ἄλλοισί τε
                  σοφίσμασι πειρησάμενος καὶ δὴ καὶ τῷ κῦρος εἷλέ σφεας, καὶ τούτῳ ἐπειρήθη· ἀλλὰ
                  γὰρ δεινῶς ἦσαν ἐν φυλακῇσι οἱ βαβυλώνιοι, οὐδέ σφεας οἷός τε ἦν ἑλεῖν.</p>
            </div>
            <div
               n="153"
               type="chapter">
               <p>ἐνθαῦτα εἰκοστῷ μηνὶ ζωπύρῳ τῷ μεγαβύζου τούτου ὃς τῶν ἑπτὰ ἀνδρῶν ἐγένετο τῶν τὸν
                  μάγον κατελόντων, τούτου τοῦ μεγαβύζου παιδὶ ζωπύρῳ ἐγένετο τέρας τόδε· τῶν οἱ
                  σιτοφόρων ἡμιόνων μία ἔτεκε. ὡς δέ οἱ ἐξηγγέλθη καὶ ὑπὸ ἀπιστίης αὐτὸς ὁ ζώπυρος
                  εἶδε τὸ βρέφος, ἀπείπας τοῖσι ἰδοῦσι μηδενὶ φράζειν τὸ γεγονὸς ἐβουλεύετο. καί οἱ
                  πρὸς τὰ τοῦ βαβυλωνίου ῥήματα, ὃς κατ᾽ ἀρχὰς ἔφησε, ἐπεάν περ ἡμίονοι τέκωσι, τότε
                  τὸ τεῖχος ἁλώσεσθαι, πρὸς ταύτην τὴν φήμην ζωπύρῳ ἐδόκεε εἶναι ἁλώσιμος ἤδη ἡ
                  βαβυλών· σὺν γὰρ θεῷ ἐκεῖνόν τε εἰπεῖν καὶ ἑωυτῷ τεκεῖν τὴν ἡμίονον.</p>
            </div>
            <div
               n="154"
               type="chapter">
               <p>ὡς δέ οἱ ἐδόκεε μόρσιμον εἶναι ἤδη τῇ βαβυλῶνι ἁλίσκεσθαι, προσελθὼν δαρείῳ
                  ἀπεπυνθάνετο εἰ περὶ πολλοῦ κάρτα ποιέεται τὴν βαβυλῶνα ἑλεῖν. πυθόμενος δὲ ὡς
                  πολλοῦ τιμῷτο, ἄλλο ἐβουλεύετο, ὅκως αὐτός τε ἔσται ὁ ἑλὼν αὐτὴν καὶ ἑωυτοῦ τὸ
                  ἔργον ἔσται· κάρτα γὰρ ἐν τοῖσι πέρσῃσι αἱ ἀγαθουργίαι ἐς τὸ πρόσω μεγάθεος
                  τιμῶνται. ἄλλῳ μέν νυν οὐκ ἐφράζετο ἔργῳ δυνατὸς εἶναί μιν ὑποχειρίην ποιῆσαι, εἰ
                  δ᾽ ἑωυτὸν λωβησάμενος αὐτομολήσειε ἐς αὐτούς. ἐνθαῦτα ἐν ἐλαφρῷ ποιησάμενος ἑωυτὸν
                  λωβᾶται λώβην ἀνήκεστον· ἀποταμὼν γὰρ ἑωυτοῦ τὴν ῥῖνα καὶ τὰ ὦτα καὶ τὴν κόμην
                  κακῶς περικείρας καὶ μαστιγώσας ἦλθε παρὰ δαρεῖον.</p>
            </div>
            <div
               n="155"
               type="chapter">
               <p>δαρεῖος δὲ κάρτα βαρέως ἤνεικε ἰδὼν ἄνδρα τὸν δοκιμώτατον λελωβημένον, ἔκ τε τοῦ
                  θρόνου ἀναπηδήσας ἀνέβωσέ τε καὶ εἴρετό μιν ὅστις εἴη ὁ λωβησάμενος καὶ ὅ τι
                  ποιήσαντα. ὁ δὲ εἶπε·<q
                     n="182"
                     who="#Zopyrus">οὐκ ἔστι οὗτος ἀνὴρ ὅτι μὴ σύ, τῷ ἐστὶ δύναμις τοσαύτη ἐμὲ δὴ
                     ὧδε διαθεῖναι, οὐδέ τις ἀλλοτρίων, ὦ βασιλεῦ, τάδε ἔργασται, ἀλλ᾽ αὐτὸς ἐγὼ
                     ἐμεωυτόν, δεινόν τι ποιεύμενος ἀσσυρίους πέρσῃσι καταγελᾶν.</q>ὁ δ᾽ ἀμείβετο·<q
                     n="183"
                     who="#Darius">ὦ σχετλιώτατε ἀνδρῶν, ἔργῳ τῷ αἰσχίστῳ οὔνομα τὸ κάλλιστον ἔθεο,
                     φὰς διὰ τοὺς πολιορκεομένους σεωυτὸν ἀνηκέστως διαθεῖναι. τί δ᾽, ὦ μάταιε,
                     λελωβημένου σέο θᾶσσον οἱ πολέμιοι παραστήσονται; κῶς οὐκ ἐξέπλωσας τῶν φρενῶν
                     σεωυτὸν διαφθείρας;</q>ὁ δὲ εἶπε·<q
                     n="184"
                     who="#Zopyrus">εἰ μέν τοι ὑπερετίθεα τὰ ἔμελλον ποιήσειν, οὐκ ἄν με περιεῖδες·
                     νῦν δ᾽ ἐπ᾽ ἐμεωυτοῦ βαλόμενος ἔπρηξα. ἤδη ὦν, ἢν μὴ τῶν σῶν δεήσῃ, αἱρέομεν
                     βαβυλῶνα. ἐγὼ μὲν γὰρ ὡς ἔχω αὐτομολήσω ἐς τὸ τεῖχος καὶ φήσω πρὸς αὐτοὺς ὡς
                     ὑπὸ σέο τάδε πέπονθα· καὶ δοκέω πείσας σφέας ταῦτα ἔχειν οὕτω τεύξεσθαι
                     στρατιῆς. σὺ δέ, ἀπ᾽ ἧς ἂν ἡμέρης ἐγὼ ἐσέλθω ἐς τὸ τεῖχος, ἀπὸ ταύτης ἐς
                     δεκάτην ἡμέρην τῆς σεωυτοῦ στρατιῆς, τῆς οὐδεμία ἔσται ὤρη ἀπολλυμένης, ταύτης
                     χιλίους τάξον κατὰ τὰς σεμιράμιος καλεομένας πύλας. μετὰ δὲ αὖτις ἀπὸ τῆς
                     δεκάτης ἐς ἑβδόμην ἄλλους μοι τάξον δισχιλίους κατὰ τὰς νινίων καλεομένας
                     πύλας. ἀπὸ δὲ τῆς ἑβδόμης διαλείπειν εἴκοσι ἡμέρας καὶ ἔπειτα ἄλλους κάτισον
                     ἀγαγὼν κατὰ τὰς χαλδαίων καλεομένας πύλας τετρακισχιλίους. ἐχόντων δὲ μήτε οἱ
                     πρότεροι μηδὲν τῶν ἀμυνόντων μήτε οὗτοι, πλὴν ἐγχειριδίων· τοῦτο δὲ ἐᾶν ἔχειν.
                     μετὰ δὲ τὴν εἰκοστὴν ἡμέρην ἰθέως τὴν μὲν ἄλλην στρατιὴν κελεύειν πέριξ
                     προσβάλλειν πρὸς τὸ τεῖχος, πέρσας δέ μοι τάξον κατά τε τὰς βηλίδας καλεομένας
                     καὶ κισσίας πύλας. ὡς γὰρ ἐγὼ δοκέω, ἐμέο μεγάλα ἔργα ἀποδεξαμένου τά τε ἄλλα
                     ἐπιτρέψονται ἐμοὶ βαβυλώνιοι καὶ δὴ καὶ τῶν πυλέων τὰς βαλανάγρας. τὸ δὲ
                     ἐνθεῦτεν ἐμοί τε καὶ πέρσῃσι μελήσει τὰ δεῖ ποιέειν.</q>ταῦτα ἐντειλάμενος ἤιε
                  ἐπὶ τὰς πύλας, πολλὰ ἐπιστρεφόμενος ὡς δὴ ἀληθέως αὐτόμολος.</p>
            </div>
            <div
               n="156"
               type="chapter">
               <p>ὁρῶντες δὲ ἀπὸ τῶν πύργων οἱ κατὰ τοῦτο τεταγμένοι κατέτρεχον κάτω καὶ ὀλίγον τι
                  παρακλίναντες τὴν ἑτέρην πύλην εἰρώτων τίς τε εἴη καὶ ὅτεο δεόμενος ἥκοι. ὁ δέ σφι
                  ἠγόρευε ὡς εἴη τε ζώπυρος καὶ αὐτομολέοι ἐς ἐκείνους. ἦγον δή μιν οἱ πυλουροί,
                  ταῦτα ὡς ἤκουσαν, ἐπὶ τὰ κοινὰ τῶν βαβυλωνίων· καταστὰς δὲ ἐπ᾽ αὐτὰ κατοικτίζετο,
                  φὰς ὑπὸ δαρείου πεπονθέναι τὰ ἐπεπόνθεε ὑπ᾽ ἑωυτοῦ, παθεῖν δὲ ταῦτα διότι
                  συμβουλεῦσαί οἱ ἀπανιστάναι τὴν στρατιήν, ἐπείτε δὴ οὐδεὶς πόρος ἐφαίνετο τῆς ἁλώσιος.<q
                     n="185"
                     who="#Zopyrus">νῦν τε</q>, ἔφη λέγων,<q
                     n="185">ἐγὼ ὑμῖν, ὦ βαβυλώνιοι, ἥκω μέγιστον ἀγαθόν, δαρείῳ δὲ καὶ τῇ στρατιῇ
                     καὶ πέρσῃσι μέγιστον κακόν· οὐ γὰρ δὴ ἐμέ γε ὧδε λωβησάμενος καταπροΐξεται·
                     ἐπίσταμαι δ᾽ αὐτοῦ πάσας τὰς διεξόδους τῶν βουλευμάτων.</q>τοιαῦτα ἔλεγε.</p>
            </div>
            <div
               n="157"
               type="chapter">
               <p>οἱ δὲ βαβυλώνιοι ὁρῶντες ἄνδρα τῶν ἐν πέρσῃσι δοκιμωτάτων ῥινός τε καὶ ὤτων
                  ἐστερημένον μάστιξί τε καὶ αἵματι ἀναπεφυρμένον, πάγχυ ἐλπίσαντες λέγειν μιν
                  ἀληθέα καί σφι ἥκειν σύμμαχον ἐπιτρέπεσθαι ἕτοιμοι ἦσαν τῶν ἐδέετο σφέων. ἐδέετο
                  δὲ στρατιῆς. ὁ δὲ ἐπείτε αὐτῶν τοῦτο παρέλαβε, ἐποίεε τά περ τῷ δαρείῳ συνεθήκατο.
                  ἐξαγαγὼν γὰρ τῇ δεκάτῃ ἡμέρῃ τὴν στρατιὴν τῶν βαβυλωνίων καὶ κυκλωσάμενος τοὺς
                  χιλίους τοὺς πρώτους ἐνετείλατο δαρείῳ τάξαι, τούτους κατεφόνευσε. μαθόντες δέ μιν
                  οἱ βαβυλώνιοι τοῖσι ἔπεσι τὰ ἔργα παρεχόμενον ὅμοια, πάγχυ περιχαρέες ἐόντες πᾶν
                  δὴ ἕτοιμοι ἦσαν ὑπηρετέειν. ὁ δὲ διαλιπὼν ἡμέρας τὰς συγκειμένας αὖτις
                  ἐπιλεξάμενος τῶν βαβυλωνίων ἐξήγαγε καὶ κατεφόνευσε τῶν δαρείου στρατιωτέων τοὺς
                  δισχιλίους. ἰδόντες δὲ καὶ τοῦτο τὸ ἔργον οἱ βαβυλώνιοι πάντες ζώπυρον εἶχον ἐν
                  στόμασι αἰνέοντες. ὁ δὲ αὖτις διαλιπὼν τὰς συγκειμένας ἡμέρας ἐξήγαγε ἐς τὸ
                  προειρημένον καὶ κυκλωσάμενος κατεφόνευσε τοὺς τετρακισχιλίους. ὡς δὲ καὶ τοῦτο
                  κατέργαστο, πάντα δὴ ἦν ἐν τοῖσι βαβυλωνίοισι ζώπυρος, καὶ στρατάρχης τε οὗτός σφι
                  καὶ τειχοφύλαξ ἀπεδέδεκτο.</p>
            </div>
            <div
               n="158"
               type="chapter">
               <p>προσβολὴν δὲ δαρείου κατὰ τὰ συγκείμενα ποιευμένου πέριξ τὸ τεῖχος, ἐνθαῦτα δὴ
                  πάντα τὸν δόλον ὁ ζώπυρος ἐξέφαινε. οἱ μὲν γὰρ βαβυλώνιοι ἀναβάντες ἐπὶ τὸ τεῖχος
                  ἠμύνοντο τὴν δαρείου στρατιὴν προσβάλλουσαν, ὁ δὲ ζώπυρος τάς τε κισσίας καὶ
                  βηλίδας καλεομένας πύλας ἀναπετάσας ἐσῆκε τοὺς πέρσας ἐς τὸ τεῖχος. τῶν δὲ
                  βαβυλωνίων οἳ μὲν εἶδον τὸ ποιηθέν, οὗτοι μὲν ἔφευγον ἐς τοῦ διὸς τοῦ βήλου τὸ
                  ἱρόν, οἳ δὲ οὐκ εἶδον ἔμενον ἐν τῇ ἑωυτοῦ τάξι ἕκαστος, ἐς ὃ δὴ καὶ οὗτοι ἔμαθον
                  προδεδομένοι.</p>
            </div>
            <div
               n="159"
               type="chapter">
               <p>βαβυλὼν μέν νυν οὕτω τὸ δεύτερον αἱρέθη. δαρεῖος δὲ ἐπείτε ἐκράτησε τῶν
                  βαβυλωνίων, τοῦτο μέν σφεων τὸ τεῖχος περιεῖλε καὶ τὰς πύλας πάσας ἀπέσπασε τὸ γὰρ
                  πρότερον ἑλὼν κῦρος τὴν βαβυλῶνα ἐποίησε τούτων οὐδέτερον , τοῦτο δὲ ὁ δαρεῖος τῶν
                  ἀνδρῶν τοὺς κορυφαίους μάλιστα ἐς τρισχιλίους ἀνεσκολόπισε· τοῖσι δὲ λοιποῖσι
                  βαβυλωνίοισι ἀπέδωκε τὴν πόλιν οἰκέειν. ὡς δ᾽ ἕξουσι γυναῖκας οἱ βαβυλώνιοι, ἵνα
                  σφι γενεὴ ὑπογίνηται, τάδε δαρεῖος προϊδὼν ἐποίησε τὰς γὰρ ἑωυτῶν, ὡς καὶ κατ᾽
                  ἀρχὰς δεδήλωται, ἀπέπνιξαν οἱ βαβυλώνιοι τοῦ σίτου προορῶντες · ἐπέταξε τοῖσι
                  περιοίκοισι ἔθνεσι γυναῖκας ἐς βαβυλῶνα κατιστάναι, ὅσας δὴ ἑκάστοισι ἐπιτάσσων,
                  ὥστε πέντε μυριάδων τὸ κεφαλαίωμα τῶν γυναικῶν συνῆλθε. ἐκ τουτέων δὲ τῶν γυναικῶν
                  οἱ νῦν βαβυλώνιοι γεγόνασι.</p>
            </div>
            <div
               n="160"
               type="chapter">
               <p>ζωπύρου δὲ οὐδεὶς ἀγαθουργίην περσέων ὑπερεβάλετο παρὰ δαρείῳ κριτῇ, οὔτε τῶν
                  ὕστερον γενομένων οὔτε τῶν πρότερον, ὅτι μὴ κῦρος μοῦνος· τούτῳ γὰρ οὐδεὶς περσέων
                  ἠξίωσέ κω ἑωυτὸν συμβαλεῖν. πολλάκις δὲ δαρεῖον λέγεται γνώμην τήνδε ἀποδέξασθαι,
                  ὡς βούλοιτο ἂν ζώπυρον εἶναι ἀπαθέα τῆς ἀεικείης μᾶλλον ἢ βαβυλῶνάς οἱ εἴκοσι πρὸς
                  τῇ ἐούσῃ προσγενέσθαι· ἐτίμησε δέ μιν μεγάλως· καὶ γὰρ δῶρά οἱ ἀνὰ πᾶν ἔτος ἐδίδου
                  ταῦτα τὰ πέρσῃσί ἐστι τιμιώτατα, καὶ τὴν βαβυλῶνά οἱ ἔδωκε ἀτελέα νέμεσθαι μέχρι
                  τῆς ἐκείνου ζόης, καὶ ἄλλα πολλὰ ἐπέδωκε. ζωπύρου δὲ τούτου γίνεται μεγάβυζος, ὃς
                  ἐν αἰγύπτῳ ἀντία ἀθηναίων καὶ τῶν συμμάχων ἐστρατήγησε· μεγαβύζου δὲ τούτου
                  γίνεται ζώπυρος, ὃς ἐς ἀθήνας ηὐτομόλησε ἐκ περσέων.</p>
            </div>
         </div>
         <div
            n="4"
            type="book">
            <head>μελπομενη</head>
            <div
               n="1"
               type="chapter">
               <p>μετὰ δὲ τὴν βαβυλῶνος αἵρεσιν ἐγένετο ἐπὶ σκύθας αὐτοῦ δαρείου ἔλασις. ἀνθεούσης
                  γὰρ τῆς ἀσίης ἀνδράσι καὶ χρημάτων μεγάλων συνιόντων ἐπεθύμησε ὁ δαρεῖος τείσασθαι
                  σκύθας, ὅτι ἐκεῖνοι πρότεροι ἐσβαλόντες ἐς τὴν μηδικὴν καὶ νικήσαντες μάχῃ τοὺς
                  ἀντιουμένους ὑπῆρξαν ἀδικίης. τῆς γὰρ ἄνω ἀσίης ἦρξαν, ὡς καὶ πρότερόν μοι
                  εἴρηται, σκύθαι ἔτεα δυῶν δέοντα τριήκοντα. κιμμερίους γὰρ ἐπιδιώκοντες ἐσέβαλον
                  ἐς τὴν ἀσίην, καταπαύοντες τῆς ἀρχῆς μήδους· οὗτοι γὰρ πρὶν ἢ σκύθας ἀπικέσθαι
                  ἦρχον τῆς ἀσίης. τοὺς δὲ σκύθας ἀποδημήσαντας ὀκτὼ καὶ εἴκοσι ἔτεα καὶ διὰ χρόνου
                  τοσούτου κατιόντας ἐς τὴν σφετέρην ἐξεδέξατο οὐκ ἐλάσσων πόνος τοῦ μηδικοῦ· εὗρον
                  γὰρ ἀντιουμένην σφι στρατιὴν οὐκ ὀλίγην· αἱ γὰρ τῶν σκυθέων γυναῖκες, ὥς σφι οἱ
                  ἄνδρες ἀπῆσαν χρόνον πολλόν, ἐφοίτων παρὰ τοὺς δούλους.</p>
            </div>
            <div
               n="2"
               type="chapter">
               <p>τοὺς δὲ δούλους οἱ σκύθαι πάντας τυφλοῦσι τοῦ γάλακτος εἵνεκεν τοῦ πίνουσι,
                  ποιεῦντες ὧδε. ἐπεὰν φυσητῆρας λάβωσι ὀστείνους, αὐλοῖσι προσεμφερεστάτους,
                  τούτους ἐσθέντες ἐς τῶν θηλέων ἵππων τὰ ἄρθρα φυσῶσι τοῖσι στόμασι, ἄλλοι δὲ ἄλλων
                  φυσώντων ἀμέλγουσι· φασὶ δὲ τοῦδε εἵνεκα τοῦτο ποιέειν· τὰς φλέβας πίμπλασθαι
                  φυσωμένας τῆς ἵππου καὶ τὸ οὖθαρ κατίεσθαι. ἐπεὰν δὲ ἀμέλξωσι τὸ γάλα, ἐσχέαντες
                  ἐς ξύλινα ἀγγεῖα κοῖλα καὶ περιστήσαντες κατὰ τὰ ἀγγεῖα τοὺς τυφλοὺς δονέουσι τὸ
                  γάλα, καὶ τὸ μὲν αὐτοῦ ἐπιστάμενον ἀπαρύσαντες ἡγέονται εἶναι τιμιώτερον, τὸ δ᾽
                  ὑπιστάμενον ἧσσον τοῦ ἑτέρου. τούτων μὲν εἵνεκα ἅπαντα τὸν ἂν λάβωσι οἱ σκύθαι
                  ἐκτυφλοῦσι· οὐ γὰρ ἀρόται εἰσὶ ἀλλὰ νομάδες.</p>
            </div>
            <div
               n="3"
               type="chapter">
               <p>ἐκ τούτων δὴ ὦν σφι τῶν δούλων καὶ τῶν γυναικῶν ἐπετράφη νεότης, οἳ ἐπείτε ἔμαθον
                  τὴν σφετέρην γένεσιν, ἠντιοῦντο αὐτοῖσι κατιοῦσι ἐκ τῶν μήδων. καὶ πρῶτα μὲν τὴν
                  χώρην ἀπετάμοντο, τάφρον ὀρυξάμενοι εὐρέαν κατατείνουσαν ἐκ τῶν ταυρικῶν ὀρέων ἐς
                  τὴν μαιῆτιν λίμνην, τῇ πέρ ἐστι μεγίστη· μετὰ δὲ πειρωμένοισι ἐσβάλλειν τοῖσι
                  σκύθῃσι ἀντικατιζόμενοι ἐμάχοντο. γινομένης δὲ μάχης πολλάκις καὶ οὐ δυναμένων
                  οὐδὲν πλέον ἔχειν τῶν σκυθέων τῇ μάχῃ, εἷς αὐτῶν ἔλεξε τάδε·<q
                     n="186"
                     who="#Scythian">οἷα ποιεῦμεν, ἄνδρες σκύθαι; δούλοισι τοῖσι ἡμετέροισι
                     μαχόμενοι αὐτοί τε κτεινόμενοι ἐλάσσονες γινόμεθα καὶ ἐκείνους κτείνοντες
                     ἐλασσόνων τὸ λοιπὸν ἄρξομεν. νῦν ὦν μοι δοκέει αἰχμὰς μὲν καὶ τόξα μετεῖναι,
                     λαβόντα δὲ ἕκαστον τοῦ ἵππου τὴν μάστιγα ἰέναι ἆσσον αὐτῶν. μέχρι μὲν γὰρ ὥρων
                     ἡμέας ὅπλα ἔχοντας, οἱ δὲ ἐνόμιζον ὅμοιοί τε καὶ ἐξ ὁμοίων ἡμῖν εἶναι· ἐπεὰν δὲ
                     ἴδωνται μάστιγας ἀντὶ ὅπλων ἔχοντας, μαθόντες ὡς εἰσὶ ἡμέτεροι δοῦλοι καὶ
                     συγγνόντες τοῦτο οὐκ ὑπομενέουσι.</q></p>
            </div>
            <div
               n="4"
               type="chapter">
               <p>ταῦτα ἀκούσαντες οἱ σκύθαι ἐποίευν ἐπιτελέα· οἱ δ᾽ ἐκπλαγέντες τῷ γινομένῳ τῆς
                  μάχης τε ἐπελάθοντο καὶ ἔφευγον. οὕτω οἱ σκύθαι τῆς τε ἀσίης ἦρξαν καὶ
                  ἐξελασθέντες αὖτις ὑπὸ μήδων κατῆλθον τρόπῳ τοιούτῳ ἐς τὴν σφετέρην. τῶν δὲ εἵνεκα
                  ὁ δαρεῖος τείσασθαι βουλόμενος συνήγειρε ἐπ᾽ αὐτοὺς στράτευμα.</p>
            </div>
            <div
               n="5"
               type="chapter">
               <p>ὡς δὲ σκύθαι λέγουσι, νεώτατον ἁπάντων ἐθνέων εἶναι τὸ σφέτερον, τοῦτο δὲ γενέσθαι
                  ὧδε. ἄνδρα γενέσθαι πρῶτον ἐν τῇ γῇ ταύτῃ ἐούσῃ ἐρήμῳ τῷ οὔνομα εἶναι ταργίταον·
                  τοῦ δὲ ταργιτάου τούτου τοὺς τοκέας λέγουσι εἶναι, ἐμοὶ μὲν οὐ πιστὰ λέγοντες,
                  λέγουσι δ᾽ ὦν, δία τε καὶ βορυσθένεος τοῦ ποταμοῦ θυγατέρα. γένεος μὲν τοιούτου δή
                  τινος γενέσθαι τὸν ταργίταον, τούτου δὲ γενέσθαι παῖδας τρεῖς, λιπόξαϊν καὶ
                  ἀρπόξαϊν καὶ νεώτατον κολάξαϊν. ἐπὶ τούτων ἀρχόντων ἐκ τοῦ οὐρανοῦ φερόμενα χρύσεα
                  ποιήματα, ἄροτρόν τε καὶ ζυγὸν καὶ σάγαριν καὶ φιάλην, πεσεῖν ἐς τὴν σκυθικήν, καὶ
                  τῶν ἰδόντα πρῶτον τὸν πρεσβύτατον ἆσσον ἰέναι βουλόμενον αὐτὰ λαβεῖν, τὸν δὲ
                  χρυσὸν ἐπιόντος καίεσθαι. ἀπαλλαχθέντος δὲ τούτου προσιέναι τὸν δεύτερον, καὶ τὸν
                  αὖτις ταὐτὰ ποιέειν. τοὺς μὲν δὴ καιόμενον τὸν χρυσὸν ἀπώσασθαι, τρίτῳ δὲ τῷ
                  νεωτάτῳ ἐπελθόντι κατασβῆναι, καί μιν ἐκεῖνον κομίσαι ἐς ἑωυτοῦ· καὶ τοὺς
                  πρεσβυτέρους ἀδελφεοὺς πρὸς ταῦτα συγγνόντας τὴν βασιληίην πᾶσαν παραδοῦναι τῷ
                  νεωτάτῳ.</p>
            </div>
            <div
               n="6"
               type="chapter">
               <p>ἀπὸ μὲν δὴ λιποξάϊος γεγονέναι τούτους τῶν σκυθέων οἳ αὐχάται γένος καλέονται, ἀπὸ
                  δὲ τοῦ μέσου ἀρποξάϊος οἳ κατίαροί τε καὶ τράσπιες καλέονται, ἀπὸ δὲ τοῦ νεωτάτου
                  αὐτῶν τοῦ βασιλέος οἳ καλέονται παραλάται. σύμπασι δὲ εἶναι οὔνομα σκολότους·
                  σκύθας δὲ ἕλληνες ὠνόμασαν, τοῦ βασιλέος ἐπωνυμίην.</p>
            </div>
            <div
               n="7"
               type="chapter">
               <p>γεγονέναι μέν νυν σφέας ὧδε λέγουσι οἱ σκύθαι, ἔτεα δὲ σφίσι ἐπείτε γεγόνασι τὰ
                  σύμπαντα λέγουσι εἶναι ἀπὸ τοῦ πρώτου βασιλέος ταργιτάου ἐς τὴν δαρείου διάβασιν
                  τὴν ἐπὶ σφέας χιλίων οὐ πλέω ἀλλὰ τοσαῦτα. τὸν δὲ χρυσὸν τοῦτον τὸν ἱρὸν
                  φυλάσσουσι οἱ βασιλέες ἐς τὰ μάλιστα καὶ θυσίῃσι μεγάλῃσι ἱλασκόμενοι μετέρχονται
                  ἀνὰ πᾶν ἔτος. ὃς δ᾽ ἂν ἔχων τὸν χρυσὸν τὸν ἱρὸν ἐν τῇ ὁρτῇ ὑπαίθριος κατακοιμηθῇ,
                  οὗτος λέγεται ὑπὸ σκυθέων οὐ διενιαυτίζειν· δίδοσθαι δέ οἱ διὰ τοῦτο ὅσα ἂν ἵππῳ
                  ἐν ἡμέρῃ μιῇ περιελάσῃ αὐτός. τῆς δὲ χώρης ἐούσης μεγάλης τριφασίας τὰς βασιληίας
                  τοῖσι παισὶ τοῖσι ἑωυτοῦ καταστήσασθαι κολάξαϊν καὶ τουτέων μίαν ποιῆσαι μεγίστην,
                  ἐν τῇ τὸν χρυσὸν φυλάσσεσθαι. τὰ δὲ κατύπερθε πρὸς βορέην ἄνεμον λέγουσι τῶν
                  ὑπεροίκων τῆς χώρης οὐκ οἷά τε εἶναι ἔτι προσωτέρω οὔτε ὁρᾶν οὔτε διεξιέναι ὑπὸ
                  πτερῶν κεχυμένων· πτερῶν γὰρ καὶ τὴν γῆν καὶ τὸν ἠέρα εἶναι πλέον, καὶ ταῦτα εἶναι
                  τὰ ἀποκληίοντα τὴν ὄψιν.</p>
            </div>
            <div
               n="8"
               type="chapter">
               <p>σκύθαι μὲν ὧδε ὑπὲρ σφέων τε αὐτῶν καὶ τῆς χώρης τῆς κατύπερθε λέγουσι, ἑλλήνων δὲ
                  οἱ τὸν πόντον οἰκέοντες ὧδε. ἡρακλέα ἐλαύνοντα τὰς γηρυόνεω βοῦς ἀπικέσθαι ἐς γῆν
                  ταύτην ἐοῦσαν ἐρήμην, ἥντινα νῦν σκύθαι νέμονται. γηρυόνην δὲ οἰκέειν ἔξω τοῦ
                  πόντου, κατοικημένον τὴν ἕλληνες λέγουσι ἐρύθειαν νῆσον, τὴν πρὸς γηδείροισι τοῖσι
                  ἔξω ἡρακλέων στηλέων ἐπὶ τῷ ὠκεανῷ· τὸν δὲ ὠκεανὸν λόγῳ μὲν λέγουσι ἀπὸ ἡλίου
                  ἀνατολέων ἀρξάμενον γῆν περὶ πᾶσαν ῥέειν, ἔργῳ δὲ οὐκ ἀποδεικνύουσι. ἐνθεῦτεν τὸν
                  ἡρακλέα ὡς ἀπικέσθαι ἐς τὴν νῦν σκυθικὴν χώρην καλεομένην, καταλαβεῖν γὰρ αὐτὸν
                  χειμῶνά τε καὶ κρυμόν, ἐπειρυσάμενον δὲ τὴν λεοντέην κατυπνῶσαι, τὰς δέ οἱ ἵππους
                  τὰς ὑπὸ τοῦ ἅρματος νεμομένας ἐν τούτῳ τῷ χρόνῳ ἀφανισθῆναι θείῃ τύχῃ.</p>
            </div>
            <div
               n="9"
               type="chapter">
               <p>ὡς δ᾽ ἐγερθῆναι τὸν ἡρακλέα, δίζησθαι, πάντα δὲ τῆς χώρης ἐπεξελθόντα τέλος
                  ἀπικέσθαι ἐς τὴν ὑλαίην καλεομένην γῆν· ἐνθαῦτα δὲ αὐτὸν εὑρεῖν ἐν ἄντρῳ
                  μιξοπάρθενόν τινα ἔχιδναν διφυέα, τῆς τὰ μὲν ἄνω ἀπὸ τῶν γλουτῶν εἶναι γυναικός,
                  τὰ δὲ ἔνερθε ὄφιος. ἰδόντα δὲ καὶ θωμάσαντα ἐπειρέσθαι μιν εἴ κου εἶδεν ἵππους
                  πλανωμένας. τὴν δὲ φάναι ἑωυτὴν ἔχειν καὶ οὐκ ἀποδώσειν ἐκείνῳ πρὶν ἤ οἱ μιχθῇ·
                  τὸν δὲ ἡρακλέα μιχθῆναι ἐπὶ τῷ μισθῷ τούτῳ. κείνην τε δὴ ὑπερβάλλεσθαι τὴν
                  ἀπόδοσιν τῶν ἵππων, βουλομένην ὡς πλεῖστον χρόνον συνεῖναι
                     τῷ<persName>ἡρακλέϊ</persName>, καὶ τὸν κομισάμενον ἐθέλειν ἀπαλλάσσεσθαι.
                  τέλος δὲ ἀποδιδοῦσαν αὐτὴν εἰπεῖν·<q
                     n="187"
                     who="#serpent-woman">ἵππους μὲν δὴ ταύτας ἀπικομένας ἐνθάδε ἔσωσά τοι ἐγώ,
                     σῶστρα δὲ σὺ παρέσχες· ἔχω γὰρ ἐκ σέο παῖδας τρεῖς. τούτους, ἐπεὰν γένωνται
                     τρόφιες, ὅ τι χρὴ ποιέειν ἐξηγέο σύ, εἴτε αὐτοῦ κατοικίζω χώρης γὰρ τῆσδε ἔχω
                     τὸ κράτος αὐτή εἴτε ἀποπέμπω παρὰ σέ.</q>τὴν μὲν δὴ ταῦτα ἐπειρωτᾶν, τὸν δὲ
                  λέγουσι πρὸς ταῦτα εἰπεῖν·<q
                     n="188"
                     who="#Heracles">ἐπεὰν ἀνδρωθέντας ἴδηαι τοὺς παῖδας, τάδε ποιεῦσα οὐκ ἂν
                     ἁμαρτάνοις· τὸν μὲν ἂν ὁρᾷς αὐτῶν τόδε τὸ τόξον ὧδε διατεινόμενον καὶ τῷ
                     ζωστῆρι τῷδε κατὰ τάδε ζωννύμενον, τοῦτον μὲν τῆσδε τῆς χώρης οἰκήτορα ποιεῦ·
                     ὃς δ᾽ ἂν τούτων τῶν ἔργων τῶν ἐντέλλομαι λείπηται, ἔκπεμπε ἐκ τῆς χώρης. καὶ
                     ταῦτα ποιεῦσα αὐτή τε εὐφρανέαι καὶ τὰ ἐντεταλμένα ποιήσεις.</q></p>
            </div>
            <div
               n="10"
               type="chapter">
               <p>τὸν μὲν δὴ εἰρύσαντα τῶν τόξων τὸ ἕτερον δύο γὰρ δὴ φορέειν τέως ἡρακλέα καὶ τὸν
                  ζωστῆρα προδέξαντα παραδοῦναι τὸ τόξον τε καὶ τὸν ζωστῆρα ἔχοντα ἐπ᾽ ἄκρης τῆς
                  συμβολῆς φιάλην χρυσέην, δόντα δὲ ἀπαλλάσσεσθαι. τὴν δ᾽, ἐπεί οἱ γενομένους τοὺς
                  παῖδας ἀνδρωθῆναι, τοῦτο μέν σφι οὐνόματα θέσθαι, τῷ μὲν ἀγάθυρσον αὐτῶν, τῷ δ᾽
                  ἑπομένῳ γελωνόν, σκύθην δὲ τῷ νεωτάτῳ· τοῦτο δὲ τῆς ἐπιστολῆς μεμνημένην αὐτὴν
                  ποιῆσαι τὰ ἐντεταλμένα. καὶ δὴ δύο μέν οἱ τῶν παίδων, τόν τε ἀγάθυρσον καὶ τὸν
                  γελωνόν, οὐκ οἵους τε γενομένους ἐξικέσθαι πρὸς τὸν προκείμενον ἄεθλον, οἴχεσθαι
                  ἐκ τῆς χώρης ἐκβληθέντας ὑπὸ τῆς γειναμένης, τὸν δὲ νεώτατον αὐτῶν σκύθην
                  ἐπιτελέσαντα καταμεῖναι ἐν τῇ χώρῃ. καὶ ἀπὸ μὲν σκύθεω
                     τοῦ<persName>ἡρακλέος</persName>γενέσθαι τοὺς αἰεὶ βασιλέας γινομένους σκυθέων,
                  ἀπὸ δὲ τῆς φιάλης ἔτι καὶ ἐς τόδε φιάλας ἐκ τῶν ζωστήρων φορέειν σκύθας. τὸ δὲ
                  μεῖναι μηχανήσασθαι τὴν μητέρα σκύθῃ. ταῦτα δὲ ἑλλήνων οἱ τὸν πόντον οἰκέοντες
                  λέγουσι.</p>
            </div>
            <div
               n="11"
               type="chapter">
               <p>ἔστι δὲ καὶ ἄλλος λόγος ἔχων ὧδε, τῷ μάλιστα λεγομένῳ αὐτὸς πρόσκειμαι. σκύθας
                  τοὺς νομάδας οἰκέοντας ἐν τῇ ἀσίῃ, πολέμῳ πιεσθέντας ὑπὸ μασσαγετέων, οἴχεσθαι
                  διαβάντας ποταμὸν ἀράξην ἐπὶ γῆν τὴν κιμμερίην· τὴν γὰρ νῦν νέμονται σκύθαι, αὕτη
                  λέγεται τὸ παλαιὸν εἶναι κιμμερίων. τοὺς δὲ κιμμερίους ἐπιόντων σκυθέων
                  βουλεύεσθαι ὡς στρατοῦ ἐπιόντος μεγάλου· καὶ δὴ τὰς γνώμας σφέων κεχωρισμένας,
                  ἐντόνους μὲν ἀμφοτέρας, ἀμείνω δὲ τὴν τῶν βασιλέων· τὴν μὲν γὰρ δὴ τοῦ δήμου
                  φέρειν γνώμην ὡς ἀπαλλάσσεσθαι πρῆγμα εἴη μηδὲ πρὸς πολλοὺς δέοι μένοντας
                  κινδυνεύειν, τὴν δὲ τῶν βασιλέων διαμάχεσθαι περὶ τῆς χώρης τοῖσι ἐπιοῦσι. οὐκ ὦν
                  δὴ ἐθέλειν πείθεσθαι οὔτε τοῖσι βασιλεῦσι τὸν δῆμον οὔτε τῷ δήμῳ τοὺς βασιλέας.
                  τοὺς μὲν δὴ ἀπαλλάσσεσθαι βουλεύεσθαι ἀμαχητὶ τὴν χώρην παραδιδόντας τοῖσι
                  ἐπιοῦσι, τοῖσι δὲ βασιλεῦσι δόξαι ἐν τῇ ἑωυτῶν κεῖσθαι ἀποθανόντας μηδὲ συμφεύγειν
                  τῷ δήμῳ, λογισαμένους ὅσα τε ἀγαθὰ πεπόνθασι καὶ ὅσα φεύγοντας ἐκ τῆς πατρίδος
                  κακὰ ἐπίδοξα καταλαμβάνειν. ὡς δὲ δόξαι σφι ταῦτα, διαστάντας καὶ ἀριθμὸν ἴσους
                  γενομένους μάχεσθαι πρὸς ἀλλήλους· καὶ τοὺς μὲν ἀποθανόντας πάντας ὑπ᾽ ἑωυτῶν
                  θάψαι τὸν δῆμον τῶν κιμμερίων· παρὰ ποταμὸν τύρην καί σφεων ἔτι δῆλός ἐστι ὁ τάφος
                  , θάψαντας δὲ οὕτω τὴν ἔξοδον ἐκ τῆς χώρης ποιέεσθαι. σκύθας δὲ ἐπελθόντας λαβεῖν
                  τὴν χώρην<add>ἐρήμην</add>.</p>
            </div>
            <div
               n="12"
               type="chapter">
               <p>καὶ νῦν ἔστι μὲν ἐν τῇ σκυθικῇ κιμμέρια τείχεα, ἔστι δὲ πορθμήια κιμμέρια, ἔστι δὲ
                  καὶ χώρη οὔνομα κιμμερίη, ἔστι δὲ βόσπορος κιμμέριος καλεόμενος. φαίνονται δὲ οἱ
                  κιμμέριοι φυγόντες ἐς τὴν ἀσίην τοὺς σκύθας καὶ τὴν χερσόνησον κτίσαντες ἐν τῇ νῦν
                  σινώπη πόλις ἑλλὰς οἴκηται· φανεροὶ δέ εἰσι καὶ οἱ σκύθαι διώξαντες αὐτοὺς καὶ
                  ἐσβαλόντες ἐς γῆν τὴν μηδικήν, ἁμαρτόντες τῆς ὁδοῦ· οἱ μὲν γὰρ κιμμέριοι αἰεὶ τὴν
                  παρὰ θάλασσαν ἔφευγον, οἱ δὲ σκύθαι ἐν δεξιῇ τὸν καύκασιν ἔχοντες ἐδίωκον ἐς οὗ
                  ἐσέβαλον ἐς γῆν τὴν μηδικήν, ἐς μεσόγαιαν τῆς ὁδοῦ τραφθέντες. οὗτος δὲ ἄλλος
                  ξυνὸς ἑλλήνων τε καὶ βαρβάρων λεγόμενος λόγος εἴρηται.</p>
            </div>
            <div
               n="13"
               type="chapter">
               <p>ἔφη δὲ ἀριστέης ὁ καϋστροβίου ἀνὴρ προκοννήσιος, ποιέων ἔπεα, ἀπικέσθαι ἐς
                  ἰσσηδόνας φοιβόλαμπτος γενόμενος, ἰσσηδόνων δὲ ὑπεροικέειν ἀριμασποὺς ἄνδρας
                  μουνοφθάλμους, ὑπὲρ δὲ τούτων τοὺς χρυσοφύλακας γρῦπας, τούτων δὲ τοὺς ὑπερβορέους
                  κατήκοντας ἐπὶ θάλασσαν· τούτους ὦν πάντας πλὴν ὑπερβορέων, ἀρξάντων ἀριμασπῶν,
                  αἰεὶ τοῖσι πλησιοχώροισι ἐπιτίθεσθαι, καὶ ὑπὸ μὲν ἀριμασπῶν ἐξωθέεσθαι ἐκ τῆς
                  χώρης ἰσσηδόνας, ὑπὸ δὲ ἰσσηδόνων σκύθας, κιμμερίους δὲ οἰκέοντας ἐπὶ τῇ νοτίῃ
                  θαλάσσῃ ὑπὸ σκυθέων πιεζομένους ἐκλείπειν τὴν χώρην. οὕτω οὐδὲ οὗτος συμφέρεται
                  περὶ τῆς χώρης ταύτης σκύθῃσι.</p>
            </div>
            <div
               n="14"
               type="chapter">
               <p>καὶ ὅθεν μὲν ἦν ὁ ἀριστέης ὁ ταῦτα ποιήσας, εἴρηται· τὸν δὲ περὶ αὐτοῦ ἤκουον
                  λόγον ἐν προκοννήσῳ καὶ κυζίκῳ, λέξω. ἀριστέην γὰρ λέγουσι, ἐόντα τῶν ἀστῶν
                  οὐδενὸς γένος ὑποδεέστερον, ἐσελθόντα ἐς κναφήιον ἐν προκοννήσῳ ἀποθανεῖν, καὶ τὸν
                  κναφέα κατακληίσαντα τὸ ἐργαστήριον οἴχεσθαι ἀγγελέοντα τοῖσι προσήκουσι τῷ νεκρῷ.
                  ἐσκεδασμένου δὲ ἤδη τοῦ λόγου ἀνὰ τὴν πόλιν ὡς τεθνεὼς εἴη ὁ ἀριστέης, ἐς
                  ἀμφισβασίας τοῖσι λέγουσι ἀπικνέεσθαι ἄνδρα κυζικηνὸν ἥκοντα ἐξ ἀρτάκης πόλιος,
                  φάντα συντυχεῖν τέ οἱ ἰόντι ἐπὶ κυζίκον καὶ ἐς λόγους ἀπικέσθαι. καὶ τοῦτον μὲν
                  ἐντεταμένως ἀμφισβατέειν, τοὺς δὲ προσήκοντας τῷ νεκρῷ ἐπὶ τὸ κναφήιον παρεῖναι
                  ἔχοντας τὰ πρόσφορα ὡς ἀναιρησομένους· ἀνοιχθέντος δὲ τοῦ οἰκήματος οὔτε τεθνεῶτα
                  οὔτε ζώοντα φαίνεσθαι ἀριστέην. μετὰ δὲ ἑβδόμῳ ἔτεϊ φανέντα αὐτὸν ἐς προκόννησον
                  ποιῆσαι τὰ ἔπεα ταῦτα τὰ νῦν ὑπ᾽ ἑλλήνων ἀριμάσπεα καλέεται, ποιήσαντα δὲ
                  ἀφανισθῆναι τὸ δεύτερον.</p>
            </div>
            <div
               n="15"
               type="chapter">
               <p>ταῦτα μὲν αἱ πόλιες αὗται λέγουσι, τάδε δὲ οἶδα μεταποντίνοισι τοῖσι ἐν ἰταλίῃ
                  συγκυρήσαντα μετὰ τὴν ἀφάνισιν τὴν δευτέρην ἀριστέω ἔτεσι τεσσεράκοντα καὶ
                  διηκοσίοισι, ὡς ἐγὼ συμβαλλόμενος ἐν προκοννήσῳ τε καὶ μεταποντίῳ εὕρισκον.
                  μεταποντῖνοι γάρ φασι αὐτὸν ἀριστέην φανέντα σφι ἐς τὴν χώρην κελεῦσαι βωμὸν
                  ἀπόλλωνος ἱδρύσασθαι καὶ ἀριστέω τοῦ προκοννησίου ἐπωνυμίην ἔχοντα ἀνδριάντα παρ᾽
                  αὐτὸν στῆσαι· φάναι γάρ σφι τὸν ἀπόλλωνα ἰταλιωτέων μούνοισι δὴ ἀπικέσθαι ἐς τὴν
                  χώρην, καὶ αὐτός οἱ ἕπεσθαι ὁ νῦν ἐὼν ἀριστέης· τότε δέ, ὅτε εἵπετο τῷ θεῷ, εἶναι
                  κόραξ. καὶ τὸν μὲν εἰπόντα ταῦτα ἀφανισθῆναι, σφέας δὲ μεταποντῖνοι λέγουσι ἐς
                  δελφοὺς πέμψαντας τὸν θεὸν ἐπειρωτᾶν ὅ τι τὸ φάσμα τοῦ ἀνθρώπου εἴη. τὴν δὲ πυθίην
                  σφέας κελεύειν πείθεσθαι τῷ φάσματι, πειθομένοισι δὲ ἄμεινον συνοίσεσθαι· καὶ
                  σφέας δεξαμένους ταῦτα ποιῆσαι ἐπιτελέα. καὶ νῦν ἕστηκε ἀνδριὰς ἐπωνυμίην ἔχων
                  ἀριστέω παρ᾽ αὐτῷ τῷ ἀγάλματι τοῦ ἀπόλλωνος, πέριξ δὲ αὐτὸν δάφναι ἑστᾶσι· τὸ δὲ
                  ἄγαλμα ἐν τῇ ἀγορῇ ἵδρυται. ἀριστέω μέν νυν πέρι τοσαῦτα εἰρήσθω.</p>
            </div>
            <div
               n="16"
               type="chapter">
               <p>τῆς δὲ γῆς τῆς πέρι ὅδε ὁ λόγος ὅρμηται λέγεσθαι, οὐδεὶς οἶδε ἀτρεκέως ὅ τι τὸ
                  κατύπερθέ ἐστι. οὐδενὸς γὰρ δὴ αὐτόπτεω εἰδέναι φαμένου δύναμαι πυθέσθαι· οὐδὲ γὰρ
                  οὐδὲ ἀριστέης, τοῦ περ ὀλίγῳ πρότερον τούτων μνήμην ἐποιεύμην, οὐδὲ οὗτος
                  προσωτέρω ἰσσηδόνων αὐτὸς ἐν τοῖσι ἔπεσι ποιέων ἔφησε ἀπικέσθαι, ἀλλὰ τὰ κατύπερθε
                  ἔλεγε ἀκοῇ, φὰς ἰσσηδόνας εἶναι τοὺς ταῦτα λέγοντας. ἀλλ᾽ ὅσον μὲν ἡμεῖς ἀτρεκέως
                  ἐπὶ μακρότατον οἷοί τε ἐγενόμεθα ἀκοῇ ἐξικέσθαι, πᾶν εἰρήσεται.</p>
            </div>
            <div
               n="17"
               type="chapter">
               <p>ἀπὸ τοῦ βορυσθενεϊτέων ἐμπορίου τοῦτο γὰρ τῶν παραθαλασσίων μεσαίτατόν ἐστι πάσης
                  τῆς σκυθικῆς , ἀπὸ τούτου πρῶτοι καλλιπίδαι νέμονται ἐόντες ἑλληνοσκύθαι, ὑπὲρ δὲ
                  τούτων ἄλλο ἔθνος οἳ<rs
                     type="ethnic">ἀλαζῶνες</rs>καλέονται· οὗτοι δὲ καὶ οἱ καλλιπίδαι τὰ μὲν ἄλλα
                  κατὰ ταὐτὰ σκύθῃσι ἐπασκέουσι, σῖτον δὲ καὶ σπείρουσι καὶ σιτέονται, καὶ κρόμμυα
                  καὶ σκόροδα καὶ φακοὺς καὶ κέγχρους. ὑπὲρ δὲ<rs
                     type="ethnic">ἀλαζώνων</rs>οἰκέουσι σκύθαι ἀροτῆρες, οἳ οὐκ ἐπὶ σιτήσι
                  σπείρουσι τὸν σῖτον ἀλλ᾽ ἐπὶ πρήσι. τούτων δὲ κατύπερθε οἰκέουσι νευροί· νευρῶν δὲ
                  τὸ πρὸς βορέην ἄνεμον ἔρημος ἀνθρώπων, ὅσον ἡμεῖς ἴδμεν. ταῦτα μὲν παρὰ τὸν ὕπανιν
                  ποταμόν ἐστι ἔθνεα πρὸς ἑσπέρης τοῦ βορυσθένεος.</p>
            </div>
            <div
               n="18"
               type="chapter">
               <p>ἀτὰρ διαβάντι τὸν βορυσθένεα ἀπὸ θαλάσσης πρῶτον μὲν ἡ ὑλαίη, ἀπὸ δὲ ταύτης ἄνω
                  ἰόντι οἰκέουσι σκύθαι γεωργοί, τοὺς οἱ ἕλληνες οἱ οἰκέοντες ἐπὶ τῷ ὑπάνι ποταμῷ
                  καλέουσι βορυσθενεΐτας, σφέας δὲ αὐτοὺς ὀλβιοπολίτας. οὗτοι ὦν οἱ γεωργοὶ σκύθαι
                  νέμονται τὸ μὲν πρὸς τὴν ἠῶ ἐπὶ τρεῖς ἡμέρας ὁδοῦ, κατήκοντες ἐπὶ ποταμὸν τῷ
                  οὔνομα κεῖται παντικάπης, τὸ δὲ πρὸς βορέην ἄνεμον πλόον ἀνὰ τὸν βορυσθένεα
                  ἡμερέων ἕνδεκα. ἤδη δὲ κατύπερθε τούτων ἔρημός ἐστι ἐπὶ πολλόν, μετὰ δὲ τὴν ἔρημον
                  ἀνδροφάγοι οἰκέουσι, ἔθνος ἐὸν ἴδιον καὶ οὐδαμῶς σκυθικόν. τὸ δὲ τούτων κατύπερθε
                  ἔρημος ἤδη ἀληθέως καὶ ἔθνος ἀνθρώπων οὐδὲν, ὅσον ἡμεῖς ἴδμεν.</p>
            </div>
            <div
               n="19"
               type="chapter">
               <p>τὸ δὲ πρὸς τὴν ἠῶ τῶν γεωργῶν τούτων σκυθέων διαβάντι τὸν παντικάπην ποταμὸν
                  νομάδες ἤδη σκύθαι νέμονται, οὔτε τι σπείροντες οὐδὲν οὔτε ἀροῦντες· ψιλὴ δὲ
                  δενδρέων ἡ πᾶσα αὕτη πλὴν τῆς ὑλαίης· οἱ δὲ νομάδες οὗτοι τὸ πρὸς τὴν ἠῶ ἡμερέων
                  τεσσέρων καὶ δέκα ὁδὸν νέμονται χώρην κατατείνουσαν ἐπὶ ποταμὸν γέρρον.</p>
            </div>
            <div
               n="20"
               type="chapter">
               <p>πέρην δὲ τοῦ γέρρου ταῦτα δὴ τὰ καλεόμενα βασιλήιά ἐστι καὶ σκύθαι οἱ ἄριστοί τε
                  καὶ πλεῖστοι καὶ τοὺς ἄλλους νομίζοντες σκύθας δούλους σφετέρους εἶναι· κατήκουσι
                  δὲ οὗτοι τὸ μὲν πρὸς μεσαμβρίην ἐς τὴν ταυρικήν, τὸ δὲ πρὸς ἠῶ ἐπί τε τάφρον τὴν
                  δὴ οἱ ἐκ τῶν τυφλῶν γενόμενοι ὤρυξαν, καὶ ἐπὶ τῆς λίμνης τῆς μαιήτιδος τὸ ἐμπόριον
                  τὸ καλέεται κρημνοί· τὰ δὲ αὐτῶν κατήκουσι ἐπὶ ποταμὸν τάναϊν. τὰ δὲ κατύπερθε
                  πρὸς βορέην ἄνεμον τῶν βασιληίων σκυθέων οἰκέουσι μελάγχλαινοι, ἄλλο ἔθνος καὶ οὐ
                  σκυθικόν. μελαγχλαίνων δὲ τὸ κατύπερθε λίμναι καὶ ἔρημός ἐστι ἀνθρώπων, κατ᾽ ὅσον
                  ἡμεῖς ἴδμεν.</p>
            </div>
            <div
               n="21"
               type="chapter">
               <p>τάναϊν δὲ ποταμὸν διαβάντι οὐκέτι σκυθική, ἀλλ᾽ ἡ μὲν πρώτη τῶν λαξίων σαυροματέων
                  ἐστί, οἳ ἐκ τοῦ μυχοῦ ἀρξάμενοι τῆς μαιήτιδος λίμνης νέμονται τὸ πρὸς βορέην
                  ἄνεμον, ἡμερέων πεντεκαίδεκα ὁδόν, πᾶσαν ἐοῦσαν ψιλὴν καὶ ἀγρίων καὶ ἡμέρων
                  δενδρέων. ὑπεροικέουσι δὲ τούτων δευτέρην λάξιν ἔχοντες<rs
                     type="ethnic">βουδῖνοι</rs>, γῆν νεμόμενοι πᾶσαν δασέαν ὕλῃ παντοίῃ.</p>
            </div>
            <div
               n="22"
               type="chapter">
               <p><rs
                     type="ethnic">βουδίνων</rs>δὲ κατύπερθε πρὸς βορέην ἐστὶ πρώτη μὲν ἔρημος ἐπ᾽
                  ἡμερέων ἑπτὰ ὁδόν, μετὰ δὲ τὴν ἔρημον ἀποκλίνοντι μᾶλλον πρὸς ἀπηλιώτην ἄνεμον
                  νέμονται θυσσαγέται, ἔθνος πολλὸν καὶ ἴδιον· ζώουσι δὲ ἀπὸ θήρης. συνεχέες δὲ
                  τούτοισι ἐν τοῖσι αὐτοῖσι τόποισι κατοικημένοι εἰσὶ τοῖσι οὔνομα κεῖται ἰύρκαι,
                  καὶ οὗτοι ἀπὸ θήρης ζώοντες τρόπῳ τοιῷδε· λοχᾷ ἐπὶ δένδρεον ἀναβάς, τὰ δέ ἐστι
                  πυκνὰ ἀνὰ πᾶσαν τὴν χώρην· ἵππος δὲ ἑκάστῳ δεδιδαγμένος ἐπὶ γαστέρα κεῖσθαι
                  ταπεινότητος εἵνεκα ἕτοιμός ἐστι καὶ κύων· ἐπεὰν δὲ ἀπίδῃ τὸ θηρίον ἀπὸ τοῦ
                  δενδρέου, τοξεύσας καὶ ἐπιβὰς ἐπὶ τὸν ἵππον διώκει, καὶ ὁ κύων ἔχεται. ὑπὲρ δὲ
                  τούτων τὸ πρὸς τὴν ἠῶ ἀποκλίνοντι οἰκέουσι σκύθαι ἄλλοι, ἀπὸ τῶν βασιληίων σκυθέων
                  ἀποστάντες καὶ οὕτω ἀπικόμενοι ἐς τοῦτον τὸν χῶρον.</p>
            </div>
            <div
               n="23"
               type="chapter">
               <p><seg
                     n="1">μέχρι μὲν δὴ τῆς τούτων τῶν σκυθέων χώρης ἐστὶ ἡ καταλεχθεῖσα πᾶσα πεδιάς
                     τε γῆ καὶ βαθύγαιος, τὸ δ᾽ ἀπὸ τούτου λιθώδης τ᾽ ἐστὶ καὶ τρηχέα.</seg><seg
                     n="2">διεξελθόντι δὲ καὶ τῆς τρηχέης χῶρον πολλὸν οἰκέουσι ὑπωρείην ὀρέων
                     ὑψηλῶν ἄνθρωποι λεγόμενοι εἶναι πάντες φαλακροὶ ἐκ γενετῆς γινόμενοι, καὶ
                     ἔρσενες καὶ θήλεαι ὁμοίως, καὶ σιμοὶ καὶ γένεια ἔχοντες μεγάλα, φωνὴν δὲ ἰδίην
                     ἱέντες, ἐσθῆτι δὲ χρεώμενοι σκυθικῇ, ζώοντες δὲ ἀπὸ δενδρέων.</seg><seg
                     n="3"><term
                        xml:lang="scy">ποντικὸν</term>μὲν<gloss>οὔνομα τῷ δενδρέῳ ἀπ᾽ οὗ
                        ζώουσι</gloss>, μέγαθος δὲ κατὰ συκέην μάλιστά κῃ· καρπὸν δὲ φορέει κυάμῳ
                     ἴσον, πυρῆνα δὲ ἔχει. τοῦτο ἐπεὰν γένηται πέπον, σακκέουσι ἱματίοισι, ἀπορρέει
                     δὲ ἀπ᾽ αὐτοῦ παχὺ καὶ μέλαν,<gloss>οὔνομα δὲ τῷ ἀπορρέοντί</gloss>ἐστι<term
                        xml:lang="scy">ἄσχυ</term>· τοῦτο καὶ λείχουσι καὶ γάλακτι συμμίσγοντες
                     πίνουσι, καὶ ἀπὸ τῆς παχύτητος αὐτοῦ τῆς τρυγὸς παλάθας συντιθεῖσι καὶ ταύτας
                     σιτέονται·</seg>πρόβατα γάρ σφι οὐ πολλά ἐστι· οὐ γάρ τι σπουδαῖαι αἱ νομαὶ
                  αὐτόθι εἰσί. ὑπὸ δενδρέῳ δὲ ἕκαστος κατοίκηται, τὸν μὲν χειμῶνα ἐπεὰν τὸ δένδρεον
                  περικαλύψῃ πίλῳ στεγνῷ λευκῷ, τὸ δὲ θέρος ἄνευ πίλου. τούτους οὐδεὶς ἀδικέει
                  ἀνθρώπων ἱροὶ γὰρ λέγονται εἶναι , οὐδέ τι ἀρήιον ὅπλον ἐκτέαται· καὶ τοῦτο μὲν
                  τοῖσι περιοικέουσι οὗτοί εἰσι οἱ τὰς διαφορὰς διαιρέοντες, τοῦτο δέ, ὃς ἂν φεύγων
                  καταφύγῃ ἐς τούτους, ὑπ᾽ οὐδενὸς ἀδικέεται. οὔνομα δέ σφί ἐστι ἀργιππαῖοι.</p>
            </div>
            <div
               n="24"
               type="chapter">
               <p>μέχρι μέν νυν τῶν φαλακρῶν τούτων πολλὴ περιφανείη τῆς χώρης ἐστὶ καὶ τῶν ἔμπροσθε
                  ἐθνέων· καὶ γὰρ σκυθέων τινὲς ἀπικνέονται ἐς αὐτούς, τῶν οὐ χαλεπόν ἐστι πυθέσθαι,
                  καὶ ἑλλήνων τῶν ἐκ βορυσθένεός τε ἐμπορίου καὶ τῶν ἄλλων ποντικῶν ἐμπορίων.
                  σκυθέων δὲ οἳ ἂν ἔλθωσι ἐς αὐτοὺς δι᾽ ἑπτὰ ἑρμηνέων καὶ δι᾽ ἑπτὰ γλωσσέων
                  διαπρήσσονται.</p>
            </div>
            <div
               n="25"
               type="chapter">
               <p>μέχρι μὲν δὴ τούτων γινώσκεται, τὸ δὲ τῶν φαλακρῶν κατύπερθε οὐδεὶς ἀτρεκέως οἶδε
                  φράσαι· ὄρεα γὰρ ὑψηλὰ ἀποτάμνει ἄβατα καὶ οὐδείς σφεα ὑπερβαίνει. οἱ δὲ φαλακροὶ
                  οὗτοι λέγουσι, ἐμοὶ μὲν οὐ πιστὰ λέγοντες, οἰκέειν τὰ ὄρεα αἰγίποδας ἄνδρας,
                  ὑπερβάντι δὲ τούτους ἀνθρώπους ἄλλους οἳ τὴν ἑξάμηνον καθεύδουσι· τοῦτο δὲ οὐκ
                  ἐνδέκομαι ἀρχήν. ἀλλὰ τὸ μὲν πρὸς ἠῶ τῶν φαλακρῶν γινώσκεται ἀτρεκέως ὑπὸ
                  ἰσσηδόνων οἰκεόμενον, τὸ μέντοι κατύπερθε πρὸς βορέην ἄνεμον οὐ γινώσκεται οὔτε
                  τῶν φαλακρῶν οὔτε τῶν ἰσσηδόνων, εἰ μὴ ὅσα αὐτῶν τούτων λεγόντων.</p>
            </div>
            <div
               n="26"
               type="chapter">
               <p>νόμοισι δὲ ἰσσηδόνες τοιοισίδε λέγονται χρᾶσθαι. ἐπεὰν ἀνδρὶ ἀποθάνῃ πατήρ, οἱ
                  προσήκοντες πάντες προσάγουσι πρόβατα καὶ ἔπειτα ταῦτα θύσαντες καὶ καταταμόντες
                  τὰ κρέα κατατάμνουσι καὶ τὸν τοῦ δεκομένου τεθνεῶτα γονέα, ἀναμείξαντες δὲ πάντα
                  τὰ κρέα δαῖτα προτιθέαται. τὴν δὲ κεφαλὴν αὐτοῦ ψιλώσαντες καὶ ἐκκαθήραντες
                  καταχρυσοῦσι καὶ ἔπειτα ἅτε ἀγάλματι χρέωνται, θυσίας μεγάλας ἐπετείους
                  ἐπιτελέοντες. παῖς δὲ πατρὶ τοῦτο ποιέει, κατά περ ἕλληνες τὰ γενέσια. ἄλλως δὲ
                  δίκαιοι καὶ οὗτοι λέγονται εἶναι, ἰσοκρατέες δὲ ὁμοίως αἱ γυναῖκες τοῖσι
                  ἀνδράσι.</p>
            </div>
            <div
               n="27"
               type="chapter">
               <p><seg
                     n="1">γινώσκονται μὲν δὴ καὶ οὗτοι. τὸ δὲ ἀπὸ τούτων τὸ κατύπερθε ἰσσηδόνες
                     εἰσὶ οἱ λέγοντες τοὺς μουνοφθάλμους ἀνθρώπους καὶ τοὺς χρυσοφύλακας γρῦπας
                     εἶναι, παρὰ δὲ τούτων σκύθαι παραλαβόντες λέγουσι, παρὰ δὲ σκυθέων ἡμεῖς οἱ
                     ἄλλοι νενομίκαμεν, καὶ ὀνομάζομεν αὐτοὺς σκυθιστὶ ἀριμασπούς·<term
                        xml:lang="scy">ἄριμα</term>γὰρ<gloss>ἓν καλέουσι σκύθαι</gloss>,<term
                        xml:lang="scy">σποῦ</term>δὲ<gloss>ὀφθαλμόν</gloss>.</seg></p>
            </div>
            <div
               n="28"
               type="chapter">
               <p>δυσχείμερος δὲ αὕτη ἡ καταλεχθεῖσα πᾶσα χώρη οὕτω δή τί ἐστι, ἔνθα τοὺς μὲν ὀκτὼ
                  τῶν μηνῶν ἀφόρητος οἷος γίνεται κρυμός, ἐν τοῖσι ὕδωρ ἐκχέας πηλὸν οὐ ποιήσεις,
                  πῦρ δὲ ἀνακαίων ποιήσεις πηλόν· ἡ δὲ θάλασσα πήγνυται καὶ ὁ βόσπορος πᾶς ὁ
                  κιμμέριος, καὶ ἐπὶ τοῦ κρυστάλλου οἱ ἐκτὸς τῆς τάφρου σκύθαι κατοικημένοι
                  στρατεύονται καὶ τὰς ἁμάξας ἐπελαύνουσι πέρην ἐς τοὺς σίνδους. οὕτω μὲν δὴ τοὺς
                  ὀκτὼ μῆνας διατελέει χειμὼν ἐών, τοὺς δ᾽ ἐπιλοίπους τέσσερας ψύχεα αὐτόθι ἐστί.
                  κεχώρισται δὲ οὗτος ὁ χειμὼν τοὺς τρόπους πᾶσι τοῖσι ἐν ἄλλοισι χωρίοισι
                  γινομένοισι χειμῶσι, ἐν τῷ τὴν μὲν ὡραίην οὐκ ὕει λόγου ἄξιον οὐδέν, τὸ δὲ θέρος
                  ὕων οὐκ ἀνιεῖ. βρονταί τε ἦμος τῇ ἄλλῃ γίνονται, τηνικαῦτα μὲν οὐ γίνονται, θέρεος
                  δὲ ἀμφιλαφέες· ἢν δὲ χειμῶνος βροντὴ γένηται, ὡς τέρας θωμάζεται. ὣς δὲ καὶ ἢν
                  σεισμὸς γένηται, ἤν τε θέρεος ἤν τε χειμῶνος, ἐν τῇ σκυθικῇ τέρας νενόμισται.
                  ἵπποι δὲ ἀνεχόμενοι φέρουσι τὸν χειμῶνα τοῦτον, ἡμίονοι δὲ οὐδὲ ὄνοι οὐκ ἀνέχονται
                  ἀρχήν· τῇ δὲ ἄλλῃ ἵπποι μὲν ἐν κρυμῷ ἑστεῶτες ἀποσφακελίζουσι, ὄνοι δὲ καὶ ἡμίονοι
                  ἀνέχονται.</p>
            </div>
            <div
               n="29"
               type="chapter">
               <p>δοκέει δέ μοι καὶ τὸ γένος τῶν βοῶν τὸ κόλον διὰ ταῦτα οὐ φύειν κέρεα αὐτόθι.
                  μαρτυρέει δέ μοι τῇ γνώμῃ καὶ ὁμήρου ἔπος ἐν ὀδυσσηίῃ ἔχον ὧδε· καὶ λιβύην, ὅθι τ᾽
                  ἄρνες ἄφαρ κεραοὶ τελέθουσι· ὀρθῶς εἰρημένον, ἐν τοῖσι θερμοῖσι ταχὺ παραγίνεσθαι
                  τὰ κέρεα· ἐν δὲ τοῖσι ἰσχυροῖσι ψύχεσι ἢ οὐ φύει κέρεα τὰ κτήνεα ἀρχὴν ἢ φύοντα
                  φύει μόγις.</p>
            </div>
            <div
               n="30"
               type="chapter">
               <p>ἐνθαῦτα μέν νυν διὰ τὰ ψύχεα γίνεται ταῦτα. θωμάζω δέ προσθήκας γὰρ δή μοι ὁ λόγος
                  ἐξ ἀρχῆς ἐδίζητο ὅ τι ἐν τῇ ἠλείῃ πάσῃ χώρῃ οὐ δυνέαται γίνεσθαι ἡμίονοι, οὔτε
                  ψυχροῦ τοῦ χώρου ἐόντος οὔτε ἄλλου φανεροῦ αἰτίου οὐδενός· φασὶ δὲ αὐτοὶ ἠλεῖοι ἐκ
                  κατάρης τέο οὐ γίνεσθαι σφίσι ἡμιόνους. ἀλλ᾽ ἐπεὰν προσίῃ ἡ ὥρη κυΐσκεσθαι τὰς
                  ἵππους, ἐξελαύνουσι ἐς τοὺς πλησιοχώρους αὐτὰς καὶ ἔπειτά σφι ἐν τῇ τῶν πέλας
                  ἐπιεῖσι τοὺς ὄνους, ἐς οὗ ἂν σχῶσι αἱ ἵπποι ἐν γαστρί· ἔπειτα δὲ ὀπίσω
                  ἀπελαύνουσι.</p>
            </div>
            <div
               n="31"
               type="chapter">
               <p>περὶ δὲ τῶν πτερῶν τῶν σκύθαι λέγουσι ἀνάπλεον εἶναι τὸν ἠέρα, καὶ τούτων εἵνεκα
                  οὐκ οἷά τε εἶναι οὔτε ἰδεῖν τὸ πρόσω τῆς ἠπείρου οὔτε διεξιέναι, τήνδε ἔχω περὶ
                  αὐτῶν γνώμην. τὰ κατύπερθε ταύτης τῆς χώρης αἰεὶ νίφεται, ἐλάσσονι δὲ τοῦ θέρεος ἢ
                  τοῦ χειμῶνος, ὥσπερ καὶ οἰκός· ἤδη ὦν ὅστις ἀγχόθεν χιόνα ἁδρὴν πίπτουσαν εἶδε,
                  οἶδε τὸ λέγω· ἔοικε γὰρ ἡ χιὼν πτεροῖσι· καὶ διὰ τὸν χειμῶνα τοῦτον ἐόντα τοιοῦτον
                  ἀνοίκητα τὰ πρὸς βορέην ἐστὶ τῆς ἠπείρου ταύτης. τὰ ὦν πτερὰ εἰκάζοντας τὴν χιόνα
                  τοὺς σκύθας τε καὶ τοὺς περιοίκους δοκέω λέγειν. ταῦτα μέν νυν τὰ λέγεται
                  μακρότατα εἴρηται.</p>
            </div>
            <div
               n="32"
               type="chapter">
               <p>ὑπερβορέων δὲ πέρι ἀνθρώπων οὔτε τι σκύθαι λέγουσι οὐδὲν οὔτε τινὲς ἄλλοι τῶν
                  ταύτῃ οἰκημένων, εἰ μὴ ἄρα ἰσσηδόνες· ὡς δ᾽ ἐγὼ δοκέω, οὐδ᾽ οὗτοι λέγουσι οὐδέν·
                  ἔλεγον γὰρ ἂν καὶ σκύθαι, ὡς περὶ τῶν μουνοφθάλμων λέγουσι. ἀλλ᾽ ἡσιόδῳ μέν ἐστι
                  περὶ ὑπερβορέων εἰρημένα, ἔστι δὲ καὶ ὁμήρῳ ἐν ἐπιγόνοισι, εἰ δὴ τῷ ἐόντι γε
                  ὅμηρος ταῦτα τὰ ἔπεα ἐποίησε.</p>
            </div>
            <div
               n="33"
               type="chapter">
               <p>πολλῷ δέ τι πλεῖστα περὶ αὐτῶν δήλιοι λέγουσι, φάμενοι ἱρὰ ἐνδεδεμένα ἐν καλάμῃ
                  πυρῶν ἐξ ὑπερβορέων φερόμενα ἀπικνέεσθαι ἐς σκύθας, ἀπὸ δὲ σκυθέων ἤδη δεκομένους
                  αἰεὶ τοὺς πλησιοχώρους ἑκάστους κομίζειν αὐτὰ τὸ πρὸς ἑσπέρης ἑκαστάτω ἐπὶ τὸν
                  ἀδρίην, ἐνθεῦτεν δὲ πρὸς μεσαμβρίην προπεμπόμενα πρώτους δωδωναίους ἑλλήνων
                  δέκεσθαι, ἀπὸ δὲ τούτων καταβαίνειν ἐπὶ τὸν μηλιέα κόλπον καὶ διαπορεύεσθαι ἐς
                  εὔβοιαν, πόλιν τε ἐς πόλιν πέμπειν μέχρι καρύστου, τὸ δ᾽ ἀπὸ ταύτης ἐκλείπειν
                  ἄνδρον· καρυστίους γὰρ εἶναι τοὺς κομίζοντας ἐς τῆνον, τηνίους δὲ ἐς δῆλον.
                  ἀπικνέεσθαι μέν νυν οὕτω ταῦτα τὰ ἱρὰ λέγουσι ἐς δῆλον, πρῶτον δὲ τοὺς ὑπερβορέους
                  πέμψαι φερούσας τὰ ἱρὰ δύο κόρας, τὰς ὀνομάζουσι δήλιοι εἶναι ὑπερόχην τε καὶ
                  λαοδίκην· ἅμα δὲ αὐτῇσι ἀσφαλείης εἵνεκεν πέμψαι τοὺς ὑπερβορέους τῶν ἀστῶν ἄνδρας
                  πέντε πομπούς, τούτους οἳ νῦν περφερέες καλέονται, τιμὰς μεγάλας ἐν δήλῳ ἔχοντες·
                  ἐπεὶ δὲ τοῖσι ὑπερβορέοισι τοὺς ἀποπεμφθέντας ὀπίσω οὐκ ἀπονοστέειν, δεινὰ
                  ποιευμένους εἴ σφεας αἰεὶ καταλάμψεται ἀποστέλλοντας μὴ ἀποδέκεσθαι, οὕτω δὴ
                  φέροντας ἐς τοὺς οὔρους τὰ ἱρὰ ἐνδεδεμένα ἐν πυρῶν καλάμῃ τοῖσι πλησιοχώροισι
                  ἐπισκήπτειν κελεύοντας προπέμπειν σφέα ἀπὸ ἑωυτῶν ἐς ἄλλο ἔθνος. καὶ ταῦτα μὲν
                  οὕτω προπεμπόμενα ἀπικνέεσθαι λέγουσι ἐς δῆλον. οἶδα δὲ αὐτὸς τούτοισι τοῖσι
                  ἱροῖσι τόδε ποιεύμενον προσφερές, τὰς θρηΐσσας καὶ τὰς παιονίδας γυναῖκας, ἐπεὰν
                  θύωσι τῇ ἀρτέμιδι τῇ βασιληίῃ, οὐκ ἄνευ πυρῶν καλάμης ἐχούσας τὰ ἱρά.</p>
            </div>
            <div
               n="34"
               type="chapter">
               <p>καὶ ταῦτα μὲν δὴ ταύτας οἶδα ποιεύσας. τῇσι δὲ παρθένοισι ταύτῃσι τῇσι ἐξ
                  ὑπερβορέων τελευτησάσῃσι ἐν δήλῳ κείρονται καὶ αἱ κόραι καὶ οἱ παῖδες οἱ δηλίων·
                  αἱ μὲν πρὸ γάμου πλόκαμον ἀποταμόμεναι καὶ περὶ ἄτρακτον εἱλίξασαι ἐπὶ τὸ σῆμα
                  τιθεῖσι τὸ δὲ σῆμά ἐστι ἔσω ἐς τὸ ἀρτεμίσιον ἐσιόντι ἀριστερῆς χειρός, ἐπιπέφυκε
                  δέ οἱ ἐλαίη , ὅσοι δὲ παῖδες τῶν δηλίων περὶ χλόην τινὰ εἱλίξαντες τῶν τριχῶν
                  τιθεῖσι καὶ οὗτοι ἐπὶ τὸ σῆμα.</p>
            </div>
            <div
               n="35"
               type="chapter">
               <p>αὗται μὲν δὴ ταύτην τὴν τιμὴν ἔχουσι πρὸς τῶν δήλου οἰκητόρων. φασὶ δὲ οἱ αὐτοὶ
                  οὗτοι καὶ τὴν ἄργην τε καὶ τὴν ὦπιν, ἐούσας παρθένους ἐξ ὑπερβορέων, κατὰ τοὺς
                  αὐτοὺς τούτους ἀνθρώπους πορευομένας ἀπικέσθαι ἐς δῆλον ἔτι πρότερον ὑπερόχης τε
                  καὶ λαοδίκης· ταύτας μέν νυν τῇ εἰλειθυίῃ ἀποφερούσας ἀντὶ τοῦ ὠκυτόκου τὸν
                  ἐτάξαντο φόρον ἀπικέσθαι, τὴν δὲ ἄργην τε καὶ τὴν ὦπιν ἅμα αὐτῇσι τῇσι θεοῖσι
                  ἀπικέσθαι. λέγουσι καί σφι τιμὰς ἄλλας δεδόσθαι πρὸς σφέων· καὶ γὰρ ἀγείρειν σφι
                  τὰς γυναῖκας, ἐπονομαζούσας τὰ οὐνόματα ἐν τῷ ὕμνῳ τόν σφι ὠλὴν ἀνὴρ λύκιος
                  ἐποίησε, παρὰ δὲ σφέων μαθόντας νησιώτας τε καὶ ἴωνας ὑμνέειν ὦπίν τε καὶ ἄργην
                  ὀνομάζοντάς τε καὶ ἀγείροντας οὗτος δὲ ὁ ὠλὴν καὶ τοὺς ἄλλους τοὺς παλαιοὺς ὕμνους
                  ἐποίησε ἐκ λυκίης ἐλθὼν τοὺς ἀειδομένους ἐν δήλῳ , καὶ τῶν μηρίων καταγιζομένων
                  ἐπὶ τῷ βωμῷ τὴν σποδὸν ταύτην ἐπὶ τὴν θήκην τὴν ὤπιός τε καὶ ἄργης ἀναισιμοῦσθαι
                  ἐπιβαλλομένην. ἡ δὲ θήκη αὐτέων ἐστὶ ὄπισθε τοῦ ἀρτεμισίου, πρὸς ἠῶ τετραμμένη,
                  ἀγχοτάτω τοῦ κηίων ἱστιητορίου.</p>
            </div>
            <div
               n="36"
               type="chapter">
               <p>καὶ ταῦτα μὲν ὑπερβορέων πέρι εἰρήσθω. τὸν γὰρ περὶ ἀβάριος λόγον· τοῦ λεγομένου
                  εἶναι ὑπερβορέου οὐ λέγω, λέγοντα ὡς τὸν ὀϊστὸν περιέφερε κατὰ πᾶσαν γῆν οὐδὲν
                  σιτεόμενος. εἰ δέ εἰσι ὑπερβόρεοί τινες ἄνθρωποι, εἰσὶ καὶ ὑπερνότιοι ἄλλοι. γελῶ
                  δὲ ὁρέων γῆς περιόδους γράψαντας πολλοὺς ἤδη καὶ οὐδένα νόον ἐχόντως ἐξηγησάμενον,
                  οἳ ὠκεανόν τε ῥέοντα γράφουσι πέριξ τὴν γῆν, ἐοῦσαν κυκλοτερέα ὡς ἀπὸ τόρνου, καὶ
                  τὴν ἀσίην τῇ εὐρώπῃ ποιεῦνται ἴσην. ἐν ὀλίγοισι γὰρ ἐγὼ δηλώσω μέγαθός τε ἑκάστης
                  αὐτέων καὶ οἵη τίς ἐστι ἐς γραφὴν ἑκάστη.</p>
            </div>
            <div
               n="37"
               type="chapter">
               <p>ἐν μέσῃ ἀσίῃ πέρσαι οἰκέουσι κατήκοντες ἐπὶ τὴν νοτίην θάλασσαν τὴν ἐρυθρὴν
                  καλεομένην· τούτων δ᾽ ὑπεροικέουσι πρὸς βορέην ἄνεμον μῆδοι, μήδων δὲ σάσπειρες,
                  σασπείρων δὲ κόλχοι κατήκοντες ἐπὶ τὴν βορηίην θάλασσαν, ἐς τὴν φᾶσις ποταμὸς
                  ἐκδιδοῖ. ταῦτα τέσσερα ἔθνεα οἰκέει ἐκ θαλάσσης ἐς θάλασσαν.</p>
            </div>
            <div
               n="38"
               type="chapter">
               <p>ἐνθεῦτεν δὲ τὸ πρὸς ἑσπέρης ἀκταὶ διφάσιαι ἀπ᾽ αὐτῆς κατατείνουσι ἐς θάλασσαν, τὰς
                  ἐγὼ ἀπηγήσομαι. ἔνθεν μὲν ἡ ἀκτὴ ἡ ἑτέρη τὰ πρὸς βορέην ἀπὸ φάσιος ἀρξαμένη
                  παρατέταται ἐς θάλασσαν παρά τε τὸν πόντον καὶ τὸν ἑλλήσποντον μέχρι σιγείου τοῦ
                  τρωϊκοῦ, τὰ δὲ πρὸς νότου ἡ αὐτὴ αὕτη ἀκτὴ ἀπὸ τοῦ μυριανδρικοῦ κόλπου τοῦ πρὸς
                  φοινίκῃ κειμένου τείνει τὰ ἐς θάλασσαν μέχρι τριοπίου ἄκρης. οἰκέει δ᾽ ἐν τῇ ἀκτῇ
                  ταύτῃ ἔθνεα ἀνθρώπων τριήκοντα.</p>
            </div>
            <div
               n="39"
               type="chapter">
               <p>αὕτη μέν νυν ἡ ἑτέρη τῶν ἀκτέων. ἡ δὲ δὴ ἑτέρη ἀπὸ περσέων ἀρξαμένη παρατέταται ἐς
                  τὴν ἐρυθρὴν θάλασσαν, ἥ τε περσικὴ καὶ ἀπὸ ταύτης ἐκδεκομένη ἡ ἀσσυρίη καὶ ἀπὸ
                  ἀσσυρίης ἡ ἀραβίη· λήγει δὲ αὕτη, οὐ λήγουσα εἰ μὴ νόμῳ, ἐς τὸν κόλπον τὸν
                  ἀράβιον, ἐς τὸν δαρεῖος ἐκ τοῦ νείλου διώρυχα ἐσήγαγε· μέχρι μέν νυν φοινίκης ἀπὸ
                  περσέων χῶρος πλατὺς καὶ πολλός ἐστι, τὸ δ᾽ ἀπὸ φοινίκης παρήκει διὰ τῆσδε τῆς
                  θαλάσσης ἡ ἀκτὴ αὕτη παρά τε συρίην τὴν παλαιστίνην καὶ αἴγυπτον, ἐς τὴν τελευτᾷ·
                  ἐν τῇ ἔθνεά ἐστι τρία μοῦνα.</p>
            </div>
            <div
               n="40"
               type="chapter">
               <p>ταῦτα μὲν ἀπὸ περσέων τὰ πρὸς ἑσπέρης τῆς ἀσίης ἔχοντά ἐστι. τὰ δὲ κατύπερθε
                  περσέων καὶ μήδων καὶ σασπείρων καὶ κόλχων, τὰ πρὸς ἠῶ τε καὶ ἥλιον ἀνατέλλοντα,
                  ἔνθεν μὲν ἡ ἐρυθρὴ παρήκει θάλασσα, πρὸς βορέω δὲ ἡ κασπίη τε θάλασσα καὶ ὁ ἀράξης
                  ποταμός, ῥέων πρὸς ἥλιον ἀνίσχοντα. μέχρι δὲ τῆς ἰνδικῆς οἰκέεται ἡ ἀσίη· τὸ δὲ
                  ἀπὸ ταύτης ἔρημος ἤδη τὸ πρὸς τὴν ἠῶ, οὐδὲ ἔχει οὐδεὶς φράσαι οἷον δή τι ἐστί.</p>
            </div>
            <div
               n="41"
               type="chapter">
               <p>τοιαύτη μὲν καὶ τοσαύτη ἡ ἀσίη ἐστί. ἡ δὲ λιβύη ἐν τῇ ἀκτῇ τῇ ἑτέρῃ ἐστί· ἀπὸ γὰρ
                  αἰγύπτου λιβύη ἤδη ἐκδέκεται. κατὰ μέν νυν αἴγυπτον ἡ ἀκτὴ αὕτη στεινή ἐστι· ἀπὸ
                  γὰρ τῆσδε τῆς θαλάσσης ἐς τὴν ἐρυθρὴν θάλασσαν δέκα μυριάδες εἰσὶ ὀργυιέων, αὗται
                  δ᾽ ἂν εἶεν χίλιοι στάδιοι· τὸ δὲ ἀπὸ τοῦ στεινοῦ τούτου κάρτα πλατέα τυγχάνει
                  ἐοῦσα ἡ ἀκτὴ, ἥτις λιβύη κέκληται.</p>
            </div>
            <div
               n="42"
               type="chapter">
               <p>θωμάζω ὦν τῶν διουρισάντων καὶ διελόντων λιβύην τε καὶ ἀσίην καὶ εὐρώπην· οὐ γὰρ
                  σμικρὰ τὰ διαφέροντα αὐτέων ἐστί. μήκεϊ μὲν γὰρ παρ᾽ ἀμφοτέρας παρήκει ἡ εὐρώπη,
                  εὔρεος δὲ πέρι οὐδὲ συμβαλεῖν ἀξίη φαίνεταί μοι εἶναι.</p>
               <p>λιβύη μὲν γὰρ δηλοῖ αὐτὴ ἐοῦσα περίρρυτος, πλὴν ὅσον αὐτῆς πρὸς τὴν ἀσίην οὐρίζει,
                  νεκῶ τοῦ αἰγυπτίων βασιλέος πρώτου τῶν ἡμεῖς ἴδμεν καταδέξαντος, ὃς ἐπείτε τὴν
                  διώρυχα ἐπαύσατο ὀρύσσων τὴν ἐκ τοῦ νείλου διέχουσαν ἐς τὸν ἀράβιον κόλπον,
                  ἀπέπεμψε φοίνικας ἄνδρας πλοίοισι, ἐντειλάμενος ἐς τὸ ὀπίσω δι᾽ ἡρακλέων στηλέων
                  διεκπλέειν ἕως ἐς τὴν βορηίην θάλασσαν καὶ οὕτω ἐς αἴγυπτον ἀπικνέεσθαι.
                  ὁρμηθέντες ὦν οἱ φοίνικες ἐκ τῆς ἐρυθρῆς θαλάσσης ἔπλεον τὴν νοτίην θάλασσαν· ὅκως
                  δὲ γίνοιτο φθινόπωρον, προσσχόντες ἂν σπείρεσκον τὴν γῆν, ἵνα ἑκάστοτε τῆς λιβύης
                  πλέοντες γινοίατο, καὶ μένεσκον τὸν ἄμητον· θερίσαντες δ᾽ ἂν τὸν σῖτον ἔπλεον,
                  ὥστε δύο ἐτέων διεξελθόντων τρίτῳ ἔτεϊ κάμψαντες ἡρακλέας στήλας ἀπίκοντο ἐς
                  αἴγυπτον. καὶ ἔλεγον, ἐμοὶ μὲν οὐ πιστά, ἄλλῳ δέ δή τεῳ, ὡς περιπλέοντες τὴν
                  λιβύην τὸν ἥλιον ἔσχον ἐς τὰ δεξιά.</p>
            </div>
            <div
               n="43"
               type="chapter">
               <p>οὕτω μὲν αὕτη ἐγνώσθη τὸ πρῶτον, μετὰ δὲ καρχηδόνιοί εἰσι οἱ λέγοντες, ἐπεὶ
                  σατάσπης γε ὁ τεάσπιος ἀνὴρ ἀχαιμενίδης οὐ περιέπλωσε λιβύης, ἐπ᾽ αὐτὸ τοῦτο
                  πεμφθείς, ἀλλὰ δείσας τό τε μῆκος τοῦ πλόου καὶ τὴν ἐρημίην ἀπῆλθε ὀπίσω, οὐδ᾽
                  ἐπετέλεσε τὸν ἐπέταξέ οἱ ἡ μήτηρ ἄεθλον. θυγατέρα γὰρ ζωπύρου τοῦ μεγαβύζου
                  ἐβιήσατο παρθένον· ἔπειτα, μέλλοντος αὐτοῦ διὰ ταύτην τὴν αἰτίην ἀνασκολοπιεῖσθαι
                  ὑπὸ ξέρξεω βασιλέος, ἡ μήτηρ τοῦ σατάσπεος ἐοῦσα δαρείου ἀδελφεὴ παραιτήσατο, φᾶσά
                  οἱ αὐτὴ μέζω ζημίην ἐπιθήσειν ἤ περ ἐκεῖνον· λιβύην γάρ οἱ ἀνάγκην ἔσεσθαι
                  περιπλέειν, ἐς ὃ ἂν ἀπίκηται περιπλέων αὐτὴν ἐς τὸν ἀράβιον κόλπον. συγχωρήσαντος
                  δὲ ξέρξεω ἐπὶ τούτοισι ὁ σατάσπης ἀπικόμενος ἐς αἴγυπτον καὶ λαβὼν νέα τε καὶ
                  ναύτας παρὰ τούτων ἔπλεε ἐπὶ ἡρακλέας στήλας· διεκπλώσας δὲ καὶ κάμψας τὸ
                  ἀκρωτήριον τῆς λιβύης τῷ οὔνομα σολόεις ἐστί, ἔπλεε πρὸς μεσαμβρίην, περήσας δὲ
                  θάλασσαν πολλὴν ἐν πολλοῖσι μησί, ἐπείτε τοῦ πλέονος αἰεὶ ἔδεε, ἀποστρέψας ὀπίσω
                  ἀπέπλεε ἐς αἴγυπτον. ἐκ δὲ ταύτης ἀπικόμενος παρὰ βασιλέα ξέρξην ἔλεγε φὰς τὰ
                  προσωτάτω ἀνθρώπους μικροὺς παραπλέειν ἐσθῆτι φοινικηίῃ διαχρεωμένους, οἳ ὅκως
                  σφεῖς καταγοίατο τῇ νηὶ φεύγεσκον πρὸς τὰ ὄρεα καταλείποντες τὰς πόλις· αὐτοὶ δὲ
                  ἀδικέειν οὐδὲν ἐσιόντες, βρωτὰ δὲ μοῦνα ἐξ αὐτέων λαμβάνειν. τοῦ δὲ μὴ περιπλῶσαι
                  λιβύην παντελέως αἴτιον τόδε ἔλεγε, τὸ πλοῖον τὸ πρόσω οὐ δυνατὸν ἔτι εἶναι
                  προβαίνειν ἀλλ᾽ ἐνίσχεσθαι. ξέρξης δέ οἱ οὐ συγγινώσκων λέγειν ἀληθέα, οὐκ
                  ἐπιτελέσαντά γε τὸν προκείμενον ἄεθλον, ἀνεσκολόπισε, τὴν ἀρχαίην δίκην ἐπιτιμέων.
                  τούτου δὲ τοῦ σατάσπεος εὐνοῦχος ἀπέδρη ἐς σάμον, ἐπείτε ἐπύθετο τάχιστα τὸν
                  δεσπότην τετελευτηκότα, ἔχων χρήματα μεγάλα, τὰ σάμιος ἀνὴρ κατέσχε, τοῦ
                  ἐπιστάμενος τὸ οὔνομα ἑκὼν ἐπιλήθομαι.</p>
            </div>
            <div
               n="44"
               type="chapter">
               <p>τῆς δὲ ἀσίης τὰ πολλὰ ὑπὸ δαρείου ἐξευρέθη, ὃς βουλόμενος ἰνδὸν ποταμόν, ὃς
                  κροκοδείλους δεύτερος οὗτος ποταμῶν πάντων παρέχεται, τοῦτον τὸν ποταμὸν εἰδέναι
                  τῇ ἐς θάλασσαν ἐκδιδοῖ, πέμπει πλοίοισι ἄλλους τε τοῖσι ἐπίστευε τὴν ἀληθείην
                  ἐρέειν καὶ δὴ καὶ σκύλακα ἄνδρα<rs
                     type="ethnic">καρυανδέα</rs>. οἱ δὲ ὁρμηθέντες ἐκ κασπατύρου τε πόλιος καὶ τῆς
                  πακτυϊκῆς γῆς ἔπλεον κατὰ ποταμὸν πρὸς ἠῶ τε καὶ ἡλίου ἀνατολὰς ἐς θάλασσαν, διὰ
                  θαλάσσης δὲ πρὸς ἑσπέρην πλέοντες τριηκοστῷ μηνὶ ἀπικνέονται ἐς τοῦτον τὸν χῶρον
                  ὅθεν ὁ αἰγυπτίων βασιλεὺς τοὺς φοίνικας τοὺς πρότερον εἶπα ἀπέστειλε περιπλέειν
                  λιβύην. μετὰ δὲ τούτους περιπλώσαντας ἰνδούς τε κατεστρέψατο δαρεῖος καὶ τῇ
                  θαλάσσῃ ταύτῃ ἐχρᾶτο. οὕτω καὶ τῆς ἀσίης, πλὴν τὰ πρὸς ἥλιον ἀνίσχοντα, τὰ ἄλλα
                  ἀνεύρηται ὅμοια παρεχομένη τῇ λιβύῃ.</p>
            </div>
            <div
               n="45"
               type="chapter">
               <p>ἡ δὲ εὐρώπη πρὸς οὐδαμῶν φανερή ἐστι γινωσκομένη, οὔτε τὰ πρὸς ἥλιον ἀνατέλλοντα
                  οὔτε τὰ πρὸς βορέην, εἰ περίρρυτός ἐστι· μήκεϊ δὲ γινώσκεται παρ᾽ ἀμφοτέρας
                  παρήκουσα.</p>
               <p>οὐδ᾽ ἔχω συμβαλέσθαι ἐπ᾽ ὅτεο μιῇ ἐούσῃ γῇ οὐνόματα τριφάσια κεῖται, ἐπωνυμίας
                  ἔχοντα γυναικῶν, καὶ οὐρίσματα αὐτῇ νεῖλός τε ὁ αἰγύπτιος ποταμὸς ἐτέθη καὶ φᾶσις
                  ὁ κόλχος οἱ δὲ τάναϊν ποταμὸν τὸν μαιήτην καὶ πορθμήια τὰ κιμμέρια λέγουσι , οὐδὲ
                  τῶν διουρισάντων τὰ οὐνόματα πυθέσθαι, καὶ ὅθεν ἔθεντο τὰς ἐπωνυμίας. ἤδη γὰρ
                  λιβύη μὲν ἐπὶ λιβύης λέγεται ὑπὸ τῶν πολλῶν ἑλλήνων ἔχειν τὸ οὔνομα γυναικὸς
                  αὐτόχθονος, ἡ δὲ ἀσίη ἐπὶ τῆς προμηθέος γυναικὸς τὴν ἐπωνυμίην· καὶ τούτου μὲν
                  μεταλαμβάνονται τοῦ οὐνόματος λυδοί, φάμενοι ἐπὶ ἀσίεω τοῦ κότυος τοῦ μάνεω
                  κεκλῆσθαι τὴν ἀσίην, ἀλλ᾽ οὐκ ἐπὶ τῆς προμηθέος ἀσίης· ἐπ᾽ ὅτεο καὶ τὴν ἐν σάρδισι
                  φυλὴν κεκλῆσθαι ἀσιάδα. ἡ δὲ δὴ εὐρώπη οὔτε εἰ περίρρυτός ἐστι γινώσκεται πρὸς
                  οὐδαμῶν ἀνθρώπων, οὔτε ὁκόθεν τὸ οὔνομα ἔλαβε τοῦτο, οὔτε ὅστις οἱ ἦν ὁ θέμενος
                  φαίνεται, εἰ μὴ ἀπὸ τῆς τυρίης φήσομεν εὐρώπης λαβεῖν τὸ οὔνομα τὴν χώρην·
                  πρότερον δὲ ἦν ἄρα ἀνώνυμος ὥσπερ αἱ ἕτεραι. ἀλλ᾽ αὕτη γε ἐκ τῆς ἀσίης τε φαίνεται
                  ἐοῦσα καὶ οὐκ ἀπικομένη ἐς τὴν γῆν ταύτην ἥτις ὑπὸ ἑλλήνων εὐρώπη καλέεται, ἀλλ᾽
                  ὅσον ἐκ φοινίκης ἐς κρήτην, ἐκ κρήτης δὲ ἐς λυκίην. ταῦτα μέν νυν ἐπὶ τοσοῦτο
                  εἰρήσθω· τοῖσι γὰρ νομιζομένοισι αὐτῶν χρησόμεθα.</p>
            </div>
            <div
               n="46"
               type="chapter">
               <p>ὁ δὲ πόντος ὁ εὔξεινος, ἐπ᾽ ὃν ἐστρατεύετο ὁ δαρεῖος, χωρέων πασέων παρέχεται ἔξω
                  τοῦ σκυθικοῦ ἔθνεα ἀμαθέστατα· οὔτε γὰρ ἔθνος τῶν ἐντὸς τοῦ πόντου οὐδὲν ἔχομεν
                  προβαλέσθαι σοφίης πέρι οὔτε ἄνδρα λόγιον οἴδαμεν γενόμενον, πάρεξ τοῦ σκυθικοῦ
                  ἔθνεος καὶ ἀναχάρσιος. τῷ δὲ σκυθικῷ γένεϊ ἓν μὲν τὸ μέγιστον τῶν ἀνθρωπηίων
                  πρηγμάτων σοφώτατα πάντων ἐξεύρηται τῶν ἡμεῖς ἴδμεν, τὰ μέντοι ἄλλα οὐκ ἄγαμαι. τὸ
                  δὲ μέγιστον οὕτω σφι ἀνεύρηται ὥστε ἀποφυγεῖν τε μηδένα ἐπελθόντα ἐπὶ σφέας, μὴ
                  βουλομένους τε ἐξευρεθῆναι καταλαβεῖν μὴ οἷόν τε εἶναι. τοῖσι γὰρ μήτε ἄστεα μήτε
                  τείχεα ᾖ ἐκτισμένα, ἀλλὰ φερέοικοι ἐόντες πάντες ἔωσι ἱπποτοξόται, ζώοντες μὴ ἀπ᾽
                  ἀρότου ἀλλ᾽ ἀπὸ κτηνέων, οἰκήματά τέ σφι ᾖ ἐπὶ ζευγέων, κῶς οὐκ ἂν εἴησαν οὗτοι
                  ἄμαχοί τε καὶ ἄποροι προσμίσγειν;</p>
            </div>
            <div
               n="47"
               type="chapter">
               <p>ἐξεύρηται δέ σφι ταῦτα τῆς τε γῆς ἐούσης ἐπιτηδέης καὶ τῶν ποταμῶν ἐόντων σφι
                  συμμάχων· ἥ τε γὰρ γῆ ἐοῦσα πεδιὰς αὕτη ποιώδης τε καὶ εὔυδρός ἐστι, ποταμοί τε
                  δι᾽ αὐτῆς ῥέουσι οὐ πολλῷ τεῳ ἀριθμὸν ἐλάσσονες τῶν ἐν αἰγύπτῳ διωρύχων. ὅσοι δὲ
                  ὀνομαστοί τέ εἰσι αὐτῶν καὶ προσπλωτοὶ ἀπὸ θαλάσσης, τούτους ὀνομανέω· ἴστρος μὲν
                  πεντάστομος, μετὰ δὲ τύρης τε καὶ ὕπανις καὶ βορυσθένης καὶ παντικάπης καὶ
                  ὑπάκυρις καὶ γέρρος καὶ τάναϊς. ῥέουσι δὲ οὗτοι κατὰ τάδε.</p>
            </div>
            <div
               n="48"
               type="chapter">
               <p><seg
                     n="1">ἴστρος μὲν ἐὼν μέγιστος ποταμῶν πάντων τῶν ἡμεῖς ἴδμεν, ἴσος αἰεὶ αὐτὸς
                     ἑωυτῷ ῥέει καὶ θέρεος καὶ χειμῶνος, πρῶτος δὲ τὸ ἀπ᾽ ἑσπέρης τῶν ἐν τῇ σκυθικῇ
                     ῥέων κατὰ τοιόνδε μέγιστος γέγονε, ποταμῶν καὶ ἄλλων ἐς αὐτὸν ἐκδιδόντων.</seg><seg
                     n="2">εἰσὶ δὲ οἵδε οἱ μέγαν αὐτὸν ποιεῦντες· διὰ μέν γε τῆς σκυθικῆς χώρης
                     πέντε μεγάλοι ῥέοντες, τόν τε σκύθαι πόρατα καλέουσι, ἕλληνες δὲ πυρετόν, καὶ
                     ἄλλος τιάραντος καὶ ἄραρός τε καὶ νάπαρις καὶ ὀρδησσός.</seg><seg
                     n="3">ὁ μὲν πρῶτος λεχθεὶς τῶν ποταμῶν μέγας καὶ πρὸς ἠῶ ῥέων ἀνακοινοῦται τῷ
                     ἴστρῳ τὸ ὕδωρ, ὁ δὲ δεύτερος λεχθεὶς τιάραντος πρὸς ἑσπέρης τε μᾶλλον καὶ
                     ἐλάσσων, ὁ δὲ δὴ ἄραρός τε καὶ ὁ νάπαρις καὶ ὁ ὀρδησσὸς διὰ μέσου τούτων ἰόντες
                     ἐσβάλλουσι ἐς τὸν ἴστρον.</seg><seg
                     n="4">οὗτοι μὲν αὐθιγενέες σκυθικοὶ ποταμοὶ συμπληθύουσι αὐτόν. ἐκ δὲ ἀγαθύρσων
                     μάρις ποταμὸς ῥέων συμμίσγεται τῷ ἴστρῳ.</seg></p>
            </div>
            <div
               n="49"
               type="chapter">
               <p>ἐκ δὲ τοῦ αἵμου τῶν κορυφέων τρεῖς ἄλλοι μεγάλοι ῥέοντες πρὸς βορέην ἄνεμον
                  ἐσβάλλουσι ἐς αὐτόν, ἄτλας καὶ αὔρας καὶ τίβισις· διὰ δὲ θρηίκης καὶ θρηίκων τῶν
                  κροβύζων ῥέοντες ἄθρυς καὶ νόης καὶ ἀρτάνης ἐκδιδοῦσι ἐς τὸν ἴστρον· ἐκ δὲ παιόνων
                  καὶ ὄρεος ῥοδόπης σκίος ποταμὸς μέσον σχίζων τὸν αἷμον ἐκδιδοῖ ἐς αὐτόν. ἐξ
                  ἰλλυριῶν δὲ ῥέων πρὸς βορέην ἄνεμον ἄγγρος ποταμὸς ἐσβάλλει ἐς πεδίον τὸ
                  τριβαλλικὸν καὶ ἐς ποταμὸν βρόγγον, ὁ δὲ βρόγγος ἐς τὸν ἴστρον· οὕτω ἀμφοτέρους
                  ἐόντας μεγάλους ὁ ἴστρος δέκεται. ἐκ δὲ τῆς κατύπερθε χώρης ὀμβρικῶν κάρπις
                  ποταμὸς καὶ ἄλλος ἄλπις πρὸς βορέην ἄνεμον καὶ οὗτοι ῥέοντες ἐκδιδοῦσι ἐς αὐτόν.
                  ῥέει γὰρ δὴ διὰ πάσης τῆς εὐρώπης ὁ ἴστρος, ἀρξάμενος ἐκ κελτῶν, οἳ ἔσχατοι πρὸς
                  ἡλίου δυσμέων μετὰ κύνητας οἰκέουσι τῶν ἐν τῇ εὐρώπῃ· ῥέων δὲ διὰ πάσης τῆς
                  εὐρώπης ἐς τὰ πλάγια τῆς σκυθικῆς ἐσβάλλει.</p>
            </div>
            <div
               n="50"
               type="chapter">
               <p>τούτων ὦν τῶν καταλεχθέντων καὶ ἄλλων πολλῶν συμβαλλομένων τὸ σφέτερον ὕδωρ
                  γίνεται ὁ ἴστρος ποταμῶν μέγιστος, ἐπεὶ ὕδωρ γε ἓν πρὸς ἓν συμβάλλειν ὁ νεῖλος
                  πλήθεϊ ἀποκρατέει· ἐς γὰρ δὴ τοῦτον οὔτε ποταμὸς οὔτε κρήνη οὐδεμία ἐκδιδοῦσα ἐς
                  πλῆθός οἱ συμβάλλεται. ἴσος δὲ αἰεὶ ῥέει ἔν τε θέρεϊ καὶ ἐν χειμῶνι ὁ ἴστρος κατὰ
                  τοιόνδε τι, ὡς ἐμοὶ δοκέει. τοῦ μὲν χειμῶνός ἐστι ὅσος περ ἐστί, ὀλίγῳ τε μέζων
                  τῆς ἑωυτοῦ φύσιος γίνεται· ὕεται γὰρ ἡ γῆ αὕτη τοῦ χειμῶνος πάμπαν ὀλίγῳ, νιφετῷ
                  δὲ τὰ πάντα χρᾶται. τοῦ δὲ θέρεος ἡ χιὼν ἡ ἐν τῷ χειμῶνι πεσοῦσα, ἐοῦσα ἀμφιλαφής,
                  τηκομένη πάντοθεν ἐκδιδοῖ ἐς τὸν ἴστρον· αὕτη τε δὴ ἡ χιὼν ἐκδιδοῦσα ἐς αὐτὸν
                  συμπληθύει καὶ ὄμβροι πολλοί τε καὶ λάβροι σὺν αὐτῇ· ὕει γὰρ δὴ τὸ θέρος· ὅσῳ δὲ
                  πλέον ἐπ᾽ ἑωυτὸν ὕδωρ ὁ ἥλιος ἐπέλκεται ἐν τῷ θέρεϊ ἢ ἐν τῷ χειμῶνι, τοσούτῳ τὰ
                  συμμισγόμενα τῷ ἴστρῳ πολλαπλήσιά ἐστι τοῦ θέρεος ἤ περ τοῦ χειμῶνος. ἀντιτιθέμενα
                  δὲ ταῦτα ἀντισήκωσις γίνεται, ὥστε ἴσον μιν αἰεὶ φαίνεσθαι ἐόντα.</p>
            </div>
            <div
               n="51"
               type="chapter">
               <p>εἷς μὲν δὴ τῶν ποταμῶν τοῖσι σκύθῃσί ἐστι ὁ ἴστρος. μετὰ δὲ τοῦτον τύρης, ὃς ἀπὸ
                  βορέω μὲν ἀνέμου ὁρμᾶται, ἄρχεται δὲ ῥέων ἐκ λίμνης μεγάλης ἣ οὐρίζει τήν τε
                  σκυθικὴν καὶ τὴν νευρίδα γῆν· ἐπὶ δὲ τῷ στόματι αὐτοῦ κατοίκηνται ἕλληνες, οἳ
                  τυρῖται καλέονται.</p>
            </div>
            <div
               n="52"
               type="chapter">
               <p>τρίτος δὲ ὕπανις ποταμὸς ὁρμᾶται μὲν ἐκ τῆς σκυθικῆς, ῥέει δὲ ἐκ λίμνης μεγάλης
                  τὴν πέριξ νέμονται ἵπποι ἄγριοι λευκοί· καλέεται δὲ ἡ λίμνη αὕτη ὀρθῶς μήτηρ
                  ὑπάνιος. ἐκ ταύτης ὦν ἀνατέλλων ὁ ὕπανις ποταμὸς ῥέει ἐπὶ μὲν πέντε ἡμερέων πλόον
                  βραχὺς καὶ γλυκύς ἐστι, ἀπὸ δὲ τούτου πρὸς θαλάσσης τεσσέρων ἡμερέων πλόον πικρὸς
                  αἰνῶς· ἐκδιδοῖ γὰρ ἐς αὐτὸν κρήνη πικρή, οὕτω δή τι ἐοῦσα πικρή, ἣ μεγάθεϊ σμικρὴ
                  ἐοῦσα κιρνᾷ τὸν ὕπανιν, ἐόντα ποταμὸν ἐν ὀλίγοισι μέγαν. ἔστι δὲ ἡ κρήνη αὕτη ἐν
                  οὔροισι χώρης τῆς τε ἀροτήρων σκυθέων καὶ<rs
                     type="ethnic">ἀλαζώνων</rs>· οὔνομα δὲ τῇ κρήνῃ καὶ ὅθεν ῥέει τῷ χώρῳ σκυθιστὶ
                  μὲν ἐξαμπαῖος, κατὰ δὲ τὴν ἑλλήνων γλῶσσαν ἱραὶ ὁδοί. συνάγουσι δὲ τὰ τέρματα ὅ τε
                  τύρης καὶ ὁ ὕπανις κατὰ<rs
                     type="ethnic">ἀλαζῶνας</rs>· τὸ δὲ ἀπὸ τούτου ἀποστρέψας ἑκάτερος ῥέει εὐρύνων
                  τὸ μέσον.</p>
            </div>
            <div
               n="53"
               type="chapter">
               <p><seg
                     n="1">τέταρτος δὲ βορυσθένης ποταμός, ὅς ἐστι μέγιστός τε μετὰ ἴστρον τούτων
                     καὶ πολυαρκέστατος κατὰ γνώμας τὰς ἡμετέρας οὔτι μοῦνον τῶν σκυθικῶν ποταμῶν
                     ἀλλὰ καὶ τῶν ἄλλων ἁπάντων, πλὴν νείλου τοῦ αἰγυπτίου· τούτῳ γὰρ οὐκ οἷά τέ
                     ἐστι συμβαλεῖν ἄλλον ποταμόν·</seg><seg
                     n="2">τῶν δὲ λοιπῶν ὁ βορυσθένης ἐστὶ πολυαρκέστατος, ὃς νομάς τε καλλίστας καὶ
                     εὐκομιδεστάτας κτήνεσι παρέχεται ἰχθῦς τε ἀρίστους διακριδὸν καὶ πλείστους,
                     πίνεσθαί τε ἥδιστός ἐστι, ῥέει τε καθαρὸς παρὰ θολεροῖσι, σπόρος τε παρ᾽ αὐτὸν
                     ἄριστος γίνεται, ποίη τε, τῇ οὐ σπείρεται ἡ χώρη, βαθυτάτη·</seg><seg
                     n="3">ἅλες τε ἐπὶ τῷ στόματι αὐτοῦ αὐτόματοι πήγνυνται ἄπλετοι· κήτεά τε μεγάλα
                     ἀνάκανθα, τὰ<term
                        xml:lang="scy">ἀντακαίους</term>καλέουσι, παρέχεται ἐς ταρίχευσιν, ἄλλα τε
                     πολλὰ θωμάσαι ἄξια.</seg><seg
                     n="4">μέχρι μέν νυν γέρρου χώρου, ἐς τὸν τεσσεράκοντα ἡμερέων πλόος ἐστί,
                     γινώσκεται ῥέων ἀπὸ βορέω ἀνέμου, τὸ δὲ κατύπερθε δι᾽ ὧν ῥέει ἀνθρώπων οὐδεὶς
                     ἔχει φράσαι· φαίνεται δὲ ῥέων δι᾽ ἐρήμου ἐς τῶν γεωργῶν σκυθέων τὴν χώρην·
                     οὗτοι γὰρ οἱ σκύθαι παρ᾽ αὐτὸν ἐπὶ δέκα ἡμερέων πλόον νέμονται.</seg><seg
                     n="5">μούνου δὲ τούτου τοῦ ποταμοῦ καὶ νείλου οὐκ ἔχω φράσαι τὰς πηγάς, δοκέω
                     δέ, οὐδὲ οὐδεὶς ἑλλήνων. ἀγχοῦ τε δὴ θαλάσσης ὁ βορυσθένης ῥέων γίνεται καί οἱ
                     συμμίσγεται ὁ ὕπανις ἐς τὠυτὸ ἕλος ἐκδιδούς.</seg><seg
                     n="6">τὸ δὲ μεταξὺ τῶν ποταμῶν τούτων ἐὸν ἔμβολον τῆς
                           χώρης<placeName><persName>ἱππόλεω</persName>ἄκρη</placeName>καλέεται, ἐν
                     δὲ αὐτῷ ἱρὸν δήμητρος ἐνίδρυται· πέρην δὲ τοῦ ἱροῦ ἐπὶ τῷ ὑπάνι βορυσθενεῗται
                     κατοίκηνται.</seg></p>
            </div>
            <div
               n="54"
               type="chapter">
               <p>ταῦτα μὲν τὰ ἀπὸ τούτων τῶν ποταμῶν. μετὰ δὲ τούτους πέμπτος ποταμὸς ἄλλος τῷ
                  οὔνομα παντικάπης· ῥέει μὲν καὶ οὗτος ἀπὸ βορέω τε καὶ ἐκ λίμνης, καὶ τὸ μεταξὺ
                  τούτου τε καὶ τοῦ βορυσθένεος νέμονται οἱ γεωργοὶ σκύθαι, ἐκδιδοῖ δὲ ἐς τὴν
                  ὑλαίην, παραμειψάμενος δὲ ταύτην τῷ βορυσθένεϊ συμμίσγεται. ἕκτος δὲ ὑπάκυρις
                  ποταμός, ὃς ὁρμᾶται μὲν ἐκ λίμνης,</p>
            </div>
            <div
               n="55"
               type="chapter">
               <p>διὰ μέσων δὲ τῶν νομάδων σκυθέων ῥέων ἐκδιδοῖ κατὰ καρκινῖτιν πόλιν, ἐς δεξιὴν
                  ἀπέργων τήν τε ὑλαίην καὶ τὸν ἀχιλλήιον δρόμον καλεόμενον.</p>
            </div>
            <div
               n="56"
               type="chapter">
               <p>ἕβδομος δὲ γέρρος ποταμὸς ἀπέσχισται μὲν ἀπὸ τοῦ βορυσθένεος κατὰ τοῦτο τῆς χώρης
                  ἐς τὸ γινώσκεται ὁ βορυσθένης· ἀπέσχισται μέν νυν ἐκ τούτου τοῦ χώρου, οὔνομα δὲ
                  ἔχει τό περ ὁ χῶρος αὐτός, γέρρος, ῥέων δὲ ἐς θάλασσαν οὐρίζει τήν τε τῶν νομάδων
                  χώρην καὶ τὴν τῶν βασιληίων σκυθέων, ἐκδιδοῖ δὲ ἐς τὸν ὑπάκυριν.</p>
            </div>
            <div
               n="57"
               type="chapter">
               <p>ὄγδοος δὲ δὴ τάναϊς ποταμός, ὃς ῥέει τἀνέκαθεν ἐκ λίμνης μεγάλης ὁρμώμενος,
                  ἐκδιδοῖ δὲ ἐς μέζω ἔτι λίμνην καλεομένην μαιῆτιν, ἣ οὐρίζει σκύθας τε τοὺς
                  βασιληίους καὶ σαυρομάτας. ἐς δὲ τάναϊν τοῦτον ἄλλος ποταμὸς ἐσβάλλει τῷ οὔνομά
                     ἐστι<placeName>ὕργις</placeName>.</p>
            </div>
            <div
               n="58"
               type="chapter">
               <p>τοῖσι μὲν δὴ ὀνομαστοῖσι ποταμοῖσι οὕτω δή τι οἱ σκύθαι ἐσκευάδαται, τοῖσι δὲ
                  κτήνεσι ἡ ποίη ἡ ἀναφυομένη ἐν τῇ σκυθικῇ ἐστι ἐπιχολωτάτη πασέων ποιέων τῶν ἡμεῖς
                  ἴδμεν· ἀνοιγομένοισι δὲ τοῖσι κτήνεσι ἔστι σταθμώσασθαι ὅτι τοῦτο οὕτω ἔχει.</p>
            </div>
            <div
               n="59"
               type="chapter">
               <p>τὰ μὲν δὴ μέγιστα οὕτω σφι εὔπορά ἐστι, τὰ δὲ λοιπὰ νόμαια κατὰ τάδε σφι
                  διάκειται.</p>
               <p>θεοὺς μὲν μούνους τούσδε ἱλάσκονται, ἱστίην μὲν μάλιστα, ἐπὶ δὲ δία τε καὶ γῆν,
                  νομίζοντες τὴν γῆν τοῦ διὸς εἶναι γυναῖκα, μετὰ δὲ τούτους ἀπόλλωνά τε καὶ
                  οὐρανίην ἀφροδίτην καὶ ἡρακλέα καὶ ἄρεα· τούτους μὲν πάντες σκύθαι νενομίκασι, οἱ
                  δὲ καλεόμενοι βασιλήιοι σκύθαι καὶ τῷ ποσειδέωνι θύουσι. ὀνομάζεται δὲ σκυθιστὶ
                  ἱστίη μὲν ταβιτί, ζεὺς δέ, ὀρθότατα κατὰ γνώμην γε τὴν ἐμὴν καλεόμενος, παπαῖος,
                  γῆ δὲ ἀπί, ἀπόλλων δὲ γοιτόσυρος, οὐρανίη δὲ ἀφροδίτη ἀργίμπασα, ποσειδέων δὲ
                  θαγιμασάδας. ἀγάλματα δὲ καὶ βωμοὺς καὶ νηοὺς οὐ νομίζουσι ποιέειν πλὴν ἄρεϊ·
                  τούτῳ δὲ νομίζουσι.</p>
            </div>
            <div
               n="60"
               type="chapter">
               <p>θυσίη δὲ ἡ αὐτὴ πᾶσι κατέστηκε περὶ πάντα τὰ ἱρὰ ὁμοίως, ἐρδομένη ὧδε. τὸ μὲν
                  ἱρήιον αὐτὸ ἐμπεποδισμένον τοὺς ἐμπροσθίους πόδας ἕστηκε, ὁ δὲ θύων ὄπισθε τοῦ
                  κτήνεος ἑστεὼς σπάσας τὴν ἀρχὴν τοῦ στρόφου καταβάλλει μιν, πίπτοντος δὲ τοῦ
                  ἱρηίου ἐπικαλέει τὸν θεὸν τῷ ἂν θύῃ καὶ ἔπειτα βρόχῳ περὶ ὦν ἔβαλε τὸν αὐχένα,
                  σκυταλίδα δὲ ἐμβαλὼν περιάγει καὶ ἀποπνίγει, οὔτε πῦρ ἀνακαύσας οὔτε καταρξάμενος
                  οὔτ᾽ ἐπισπείσας. ἀποπνίξας δὲ καὶ ἀποδείρας τρέπεται πρὸς ἕψησιν.</p>
            </div>
            <div
               n="61"
               type="chapter">
               <p>τῆς δὲ γῆς τῆς σκυθικῆς αἰνῶς ἀξύλου ἐούσης ὧδέ σφι ἐς τὴν ἕψησιν τῶν κρεῶν
                  ἐξεύρηται. ἐπεὰν ἀποδείρωσι τὰ ἱρήια, γυμνοῦσι τὰ ὀστέα τῶν κρεῶν· ἔπειτα δὲ
                  ἐσβάλλουσι, ἢν μὲν τύχωσι ἔχοντες, ἐς λέβητας ἐπιχωρίους, μάλιστα λεσβίοισι
                  κρητῆρσι προσεικέλους, χωρὶς ἢ ὅτι πολλῷ μέζονας· ἐς τούτους ἐσβαλόντες ἕψουσι
                  ὑποκαίοντες τὰ ὀστέα τῶν ἱρηίων. ἢν δὲ μή σφι παρῇ λέβης, οἱ δὲ ἐς τὰς γαστέρας
                  τῶν ἱρηίων ἐσβαλόντες τὰ κρέα πάντα καὶ παραμείξαντες ὕδωρ ὑποκαίουσι τὰ ὀστέα. τὰ
                  δὲ αἴθεται κάλλιστα, αἱ δὲ γαστέρες χωρέουσι εὐπετέως τὰ κρέα ἐψιλωμένα τῶν
                  ὀστέων· καὶ οὕτω βοῦς τε ἑωυτὸν ἐξέψει καὶ τἆλλα ἱρήια ἑωυτὸ ἕκαστον. ἐπεὰν δὲ
                  ἑψηθῇ τὰ κρέα, ὁ θύσας τῶν κρεῶν καὶ τῶν σπλάγχνων ἀπαρξάμενος ῥίπτει ἐς τὸ
                  ἔμπροσθε. θύουσι δὲ καὶ τὰ ἄλλα πρόβατα καὶ ἵππους μάλιστα.</p>
            </div>
            <div
               n="62"
               type="chapter">
               <p>τοῖσι μὲν δὴ ἄλλοισι τῶν θεῶν οὕτω θύουσι καὶ ταῦτα τῶν κτηνέων, τῷ δὲ ἄρεϊ ὧδε.
                  κατὰ νομοὺς ἑκάστους τῶν ἀρχέων ἵδρυταί σφι ἄρεος ἱρὸν τοιόνδε· φρυγάνων φάκελοι
                  συννενέαται ὅσον τε ἐπὶ σταδίους τρεῖς μῆκος καὶ εὖρος, ὕψος δὲ ἔλασσον· ἄνω δὲ
                  τούτου τετράγωνον ἄπεδον πεποίηται, καὶ τὰ μὲν τρία τῶν κώλων ἐστὶ ἀπότομα, κατὰ
                  δὲ τὸ ἓν ἐπιβατόν. ἔτεος δὲ ἑκάστου ἁμάξας πεντήκοντα καὶ ἑκατὸν ἐπινέουσι
                  φρυγάνων· ὑπονοστέει γὰρ δὴ αἰεὶ ὑπὸ τῶν χειμώνων. ἐπὶ τούτου δὴ τοῦ ὄγκου
                  ἀκινάκης σιδήρεος ἵδρυται ἀρχαῖος ἑκάστοισι, καὶ τοῦτ᾽ ἐστὶ τοῦ ἄρεος τὸ ἄγαλμα.
                  τούτῳ δὲ τῷ ἀκινάκῃ θυσίας ἐπετείους προσάγουσι προβάτων καὶ ἵππων, καὶ δὴ καὶ
                  τοιάδ᾽ ἔτι πλέω θύουσι ἢ τοῖσι ἄλλοισι θεοῖσι· ὅσους δ᾽ ἂν τῶν πολεμίων ζωγρήσωσι,
                  ἀπὸ τῶν ἑκατὸν ἀνδρῶν ἄνδρα ἕνα θύουσι τρόπῳ οὐ τῷ αὐτῷ ᾧ καὶ τὰ πρόβατα, ἀλλ᾽
                  ἑτεροίῳ. ἐπεὰν γὰρ οἶνον ἐπισπείσωσι κατὰ τῶν κεφαλέων, ἀποσφάζουσι τοὺς ἀνθρώπους
                  ἐς ἄγγος καὶ ἔπειτα ἀνενείκαντες ἄνω ἐπὶ τὸν ὄγκον τῶν φρυγάνων καταχέουσι τὸ αἷμα
                  τοῦ ἀκινάκεω. ἄνω μὲν δὴ φορέουσι τοῦτο, κάτω δὲ παρὰ τὸ ἱρὸν ποιεῦσι τάδε· τῶν
                  ἀποσφαγέντων ἀνδρῶν τοὺς δεξιοὺς ὤμους πάντας ἀποταμόντες σὺν τῇσι χερσὶ ἐς τὸν
                  ἠέρα ἱεῖσι καὶ ἔπειτα καὶ τὰ ἄλλα ἀπέρξαντες ἱρήια ἀπαλλάσσονται· χεὶρ δὲ τῇ ἂν
                  πέσῃ κεῖται καὶ χωρὶς ὁ νεκρός.</p>
            </div>
            <div
               n="63"
               type="chapter">
               <p>θυσίαι μέν νυν αὗταί σφι κατεστᾶσι. ὑσὶ δὲ οὗτοι οὐδὲν νομίζουσι οὐδὲ τρέφειν ἐν
                  τῇ χώρῃ τὸ παράπαν θέλουσι.</p>
            </div>
            <div
               n="64"
               type="chapter">
               <p>τὰ δ᾽ ἐς πόλεμον ἔχοντα ὧδέ σφι διάκειται. ἐπεὰν τὸν πρῶτον ἄνδρα καταβάλῃ ἀνὴρ
                  σκύθης, τοῦ αἵματος ἐμπίνει. ὅσους δ᾽ ἂν φονεύσῃ ἐν τῇ μάχῃ, τούτων τὰς κεφαλὰς
                  ἀποφέρει τῷ βασιλέϊ· ἀπενείκας μὲν γὰρ κεφαλὴν τῆς ληίης μεταλαμβάνει τὴν ἂν
                  λάβωσι, μὴ ἐνείκας δὲ οὔ. ἀποδείρει δὲ αὐτὴν τρόπῳ τοιῷδε· περιταμὼν κύκλῳ περὶ τὰ
                  ὦτα καὶ λαβόμενος τῆς κεφαλῆς ἐκσείει, μετὰ δὲ σαρκίσας βοὸς πλευρῇ δέψει τῇσι
                  χερσί, ὀργάσας δὲ αὐτὸ ἅτε χειρώμακτρον ἔκτηται, ἐκ δὲ τῶν χαλινῶν τοῦ ἵππου τὸν
                  αὐτὸς ἐλαύνει, ἐκ τούτου ἐξάπτει καὶ ἀγάλλεται. ὃς γὰρ ἂν πλεῖστα δέρματα
                  χειρώμακτρα ἔχῃ, ἀνὴρ ἄριστος οὗτος κέκριται. πολλοὶ δὲ αὐτῶν ἐκ τῶν ἀποδερμάτων
                  καὶ χλαίνας ἐπείνυσθαι ποιεῦσι, συρράπτοντες κατά περ βαίτας· πολλοὶ δὲ ἀνδρῶν
                  ἐχθρῶν τὰς δεξιὰς χεῖρας νεκρῶν ἐόντων ἀποδείραντες αὐτοῖσι ὄνυξι καλύπτρας τῶν
                  φαρετρέων ποιεῦνται· δέρμα δὲ ἀνθρώπου καὶ παχὺ καὶ λαμπρὸν ἦν ἄρα, σχεδὸν
                  δερμάτων πάντων λαμπρότατον λευκότητι. πολλοὶ δὲ καὶ ὅλους ἄνδρας ἐκδείραντες καὶ
                  διατείναντες ἐπὶ ξύλων ἐπ᾽ ἵππων περιφέρουσι.</p>
            </div>
            <div
               n="65"
               type="chapter">
               <p>ταῦτα μὲν δὴ οὕτω σφι νενόμισται. αὐτὰς δὲ τὰς κεφαλάς, οὔτι πάντων ἀλλὰ τῶν
                  ἐχθίστων, ποιεῦσι τάδε. ἀποπρίσας ἕκαστος πᾶν τὸ ἔνερθε τῶν ὀφρύων ἐκκαθαίρει· καὶ
                  ἢν μὲν ᾖ πένης, ὁ δὲ ἔξωθεν ὠμοβοέην μούνην περιτείνας οὕτω χρᾶται, ἢν δὲ ᾖ
                  πλούσιος, τὴν μὲν ὠμοβοέην περιτείνει, ἔσωθεν δὲ καταχρυσώσας οὕτω χρᾶται ἅτε
                  ποτηρίῳ. ποιεῦσι δὲ τοῦτο καὶ ἐκ τῶν οἰκηίων, ἤν σφι διάφοροι γένωνται καὶ ἢν
                  ἐπικρατήσῃ αὐτοῦ παρὰ τῷ βασιλέϊ· ξείνων δέ οἱ ἐλθόντων τῶν ἂν λόγον ποιῆται, τὰς
                  κεφαλὰς ταύτας παραφέρει καὶ ἐπιλέγει ὥς οἱ ἐόντες οἰκήιοι πόλεμον προσεθήκαντο
                  καί σφεων αὐτὸς ἐπεκράτησε, ταύτην ἀνδραγαθίην λέγοντες.</p>
            </div>
            <div
               n="66"
               type="chapter">
               <p>ἅπαξ δὲ τοῦ ἐνιαυτοῦ ἑκάστου ὁ νομάρχης ἕκαστος ἐν τῷ ἑωυτοῦ νομῷ κιρνᾷ κρητῆρα
                  οἴνου, ἀπ᾽ οὗ πίνουσι τῶν σκυθέων τοῖσι ἂν ἄνδρες πολέμιοι ἀραιρημένοι ἔωσι· τοῖσι
                  δ᾽ ἂν μὴ κατεργασμένον ᾖ τοῦτο, οὐ γεύονται τοῦ οἴνου τούτου, ἀλλ᾽ ἠτιμωμένοι
                  ἀποκατέαται· ὄνειδος δέ σφί ἐστι μέγιστον τοῦτο· ὅσοι δὲ ἂν αὐτῶν καὶ κάρτα
                  πολλοὺς ἄνδρας ἀραιρηκότες ἔωσι, οὗτοι δὲ σύνδυο κύλικας ἔχοντες πίνουσι ὁμοῦ.</p>
            </div>
            <div
               n="67"
               type="chapter">
               <p>μάντιες δὲ σκυθέων εἰσὶ πολλοί, οἳ μαντεύονται ῥάβδοισι ἰτεΐνῃσι πολλῇσι ὧδε.
                  ἐπεὰν φακέλους ῥάβδων μεγάλους ἐνείκωνται, θέντες χαμαὶ διεξειλίσσουσι αὐτούς, καὶ
                  ἐπὶ μίαν ἑκάστην ῥάβδον τιθέντες θεσπίζουσι, ἅμα τε λέγοντες ταῦτα συνειλέουσι τὰς
                  ῥάβδους ὀπίσω καὶ αὖτις κατὰ μίαν τιθεῖσι. αὕτη μέν σφι ἡ μαντικὴ πατρωίη ἐστί. οἱ δὲ<foreign
                     xml:lang="scy">ἐνάρεες</foreign>οἱ ἀνδρόγυνοι τὴν ἀφροδίτην σφίσι λέγουσι
                  μαντικὴν δοῦναι· φιλύρης ὦν φλοιῷ μαντεύονται· ἐπεὰν τὴν φιλύρην τρίχα σχίσῃ,
                  διαπλέκων ἐν τοῖσι δακτύλοισι τοῖσι ἑωυτοῦ καὶ διαλύων χρᾷ.</p>
            </div>
            <div
               n="68"
               type="chapter">
               <p>ἐπεὰν δὲ βασιλεὺς ὁ σκυθέων κάμῃ, μεταπέμπεται τῶν μαντίων ἄνδρας τρεῖς τοὺς
                  εὐδοκιμέοντας μάλιστα, οἳ τρόπῳ τῷ εἰρημένῳ μαντεύονται· καὶ λέγουσι οὗτοι ὡς τὸ
                  ἐπίπαν μάλιστα τάδε, ὡς τὰς βασιληίας ἱστίας ἐπιώρκηκε ὃς καὶ ὅς, λέγοντες τῶν
                  ἀστῶν τὸν ἂν δὴ λέγωσι· τὰς δὲ βασιληίας ἱστίας νόμος σκύθῃσι τὰ μάλιστά ἐστι
                  ὀμνύναι τότε ἐπεὰν τὸν μέγιστον ὅρκον ἐθέλωσι ὀμνύναι. αὐτίκα δὲ διαλελαμμένος
                  ἄγεται οὗτος τὸν ἂν δὴ φῶσι ἐπιορκῆσαι, ἀπιγμένον δὲ ἐλέγχουσι οἱ μάντιες ὡς
                  ἐπιορκήσας φαίνεται ἐν τῇ μαντικῇ τὰς βασιληίας ἱστίας καὶ διὰ ταῦτα ἀλγέει ὁ
                  βασιλεύς. ὁ δὲ ἀρνέεται, οὐ φάμενος ἐπιορκῆσαι, καὶ δεινολογέεται. ἀρνεομένου δὲ
                  τούτου ὁ βασιλεὺς μεταπέμπεται ἄλλους διπλησίους μάντις· καὶ ἢν μέν μιν καὶ οὗτοι
                  ἐσορῶντες ἐς τὴν μαντικὴν καταδήσωσι ἐπιορκῆσαι, τοῦ δὲ ἰθέως τὴν κεφαλὴν
                  ἀποτάμνουσι καὶ τὰ χρήματα αὐτοῦ διαλαγχάνουσι οἱ πρῶτοι τῶν μαντίων· ἢν δὲ οἱ
                  ἐπελθόντες μάντιες ἀπολύσωσι, ἄλλοι πάρεισι μάντιες καὶ μάλα ἄλλοι· ἢν ὦν οἱ
                  πλέονες τὸν ἄνθρωπον ἀπολύσωσι, δέδοκται τοῖσι πρώτοισι τῶν μαντίων αὐτοῖσι
                  ἀπόλλυσθαι.</p>
            </div>
            <div
               n="69"
               type="chapter">
               <p>ἀπολλύουσι δῆτα αὐτοὺς τρόπῳ τοιῷδε. ἐπεὰν ἅμαξαν καμάρης φρυγάνων πλήσωσι καὶ
                  ὑποζεύξωσι βοῦς, ἐμποδίσαντες τοὺς μάντις καὶ χεῖρας ὀπίσω δήσαντες καὶ
                  στομώσαντες κατεργνύουσι ἐς μέσα τὰ φρύγανα, ὑποπρήσαντες δὲ αὐτὰ ἀπιεῖσι
                  φοβήσαντες τοὺς βοῦς. πολλοὶ μὲν δὴ συγκατακαίονται τοῖσι μάντισι βόες, πολλοὶ δὲ
                  περικεκαυμένοι ἀποφεύγουσι, ἐπεὰν αὐτῶν ὁ ῥυμὸς κατακαυθῇ. κατακαίουσι δὲ τρόπῳ τῷ
                  εἰρημένῳ καὶ δι᾽ ἄλλας αἰτίας τοὺς μάντις, ψευδομάντις καλέοντες. τοὺς δ᾽ ἂν
                  ἀποκτείνῃ βασιλεύς, τούτων οὐδὲ τοὺς παῖδας λείπει, ἀλλὰ πάντα τὰ ἔρσενα κτείνει,
                  τὰ δὲ θήλεα οὐκ ἀδικέει.</p>
            </div>
            <div
               n="70"
               type="chapter">
               <p>ὅρκια δὲ ποιεῦνται σκύθαι ὧδε πρὸς τοὺς ἂν ποιέωνται. ἐς κύλικα μεγάλην κεραμίνην
                  οἶνον ἐγχέαντες αἷμα συμμίσγουσι τῶν τὸ ὅρκιον ταμνομένων, τύψαντες ὑπέατι ἢ
                  ἐπιταμόντες μαχαίρῃ σμικρὸν τοῦ σώματος καὶ ἔπειτα ἀποβάψαντες ἐς τὴν κύλικα
                  ἀκινάκην καὶ ὀϊστοὺς καὶ σάγαριν καὶ ἀκόντιον· ἐπεὰν δὲ ταῦτα ποιήσωσι,
                  κατεύχονται πολλὰ καὶ ἔπειτα ἀποπίνουσι αὐτοί τε οἱ τὸ ὅρκιον ποιεύμενοι καὶ τῶν
                  ἑπομένων οἱ πλείστου ἄξιοι.</p>
            </div>
            <div
               n="71"
               type="chapter">
               <p>ταφαὶ δὲ τῶν βασιλέων ἐν γέρροισί εἰσι, ἐς ὃ ὁ βορυσθένης ἐστὶ προσπλωτός.
                  ἐνθαῦτα, ἐπεάν σφι ἀποθάνῃ ὁ βασιλεύς, ὄρυγμα γῆς μέγα ὀρύσσουσι τετράγωνον,
                  ἕτοιμον δὲ τοῦτο ποιήσαντες ἀναλαμβάνουσι τὸν νεκρόν, κατακεκηρωμένον μὲν τὸ σῶμα,
                  τὴν δὲ νηδὺν ἀνασχισθεῖσαν καὶ καθαρθεῖσαν, πλέην κυπέρου κεκομμένου καὶ
                  θυμιήματος καὶ σελίνου σπέρματος καὶ ἀννήσου, συνερραμμένην ὀπίσω, καὶ κομίζουσι
                  ἐν ἁμάξῃ ἐς ἄλλο ἔθνος. οἳ δὲ ἂν παραδέξωνται κομισθέντα τὸν νεκρόν, ποιεῦσι τά
                  περ οἱ βασιλήιοι σκύθαι· τοῦ ὠτὸς ἀποτάμνονται, τρίχας περικείρονται, βραχίονας
                  περιτάμνονται, μέτωπον καὶ ῥῖνα καταμύσσονται, διὰ τῆς ἀριστερῆς χειρὸς ὀϊστοὺς
                  διαβυνέονται. ἐνθεῦτεν δὲ κομίζουσι ἐν τῇ ἁμάξῃ τοῦ βασιλέος τὸν νέκυν ἐς ἄλλο
                  ἔθνος τῶν ἄρχουσι· οἱ δέ σφι ἕπονται ἐς τοὺς πρότερον ἦλθον. ἐπεὰν δὲ πάντας
                  περιέλθωσι τὸν νέκυν κομίζοντες, ἐν γέρροισι ἔσχατα κατοικημένοισί εἰσι τῶν ἐθνέων
                  τῶν ἄρχουσι καὶ ἐν τῇσι ταφῇσι. καὶ ἔπειτα, ἐπεὰν θέωσι τὸν νέκυν ἐν τῇσι θήκῃσι
                  ἐπὶ στιβάδος, παραπήξαντες αἰχμὰς ἔνθεν καὶ ἔνθεν τοῦ νεκροῦ ξύλα ὑπερτείνουσι καὶ
                  ἔπειτα ῥιψὶ καταστεγάζουσι, ἐν δὲ τῇ λοιπῇ εὐρυχωρίῃ τῆς θήκης τῶν παλλακέων τε
                  μίαν ἀποπνίξαντες θάπτουσι καὶ τὸν οἰνοχόον καὶ μάγειρον καὶ ἱπποκόμον καὶ
                  διήκονον καὶ ἀγγελιηφόρον καὶ ἵππους καὶ τῶν ἄλλων ἁπάντων ἀπαρχὰς καὶ φιάλας
                  χρυσέας· ἀργύρῳ δὲ οὐδὲν οὐδὲ χαλκῷ χρέωνται· ταῦτα δὲ ποιήσαντες χοῦσι πάντες
                  χῶμα μέγα, ἁμιλλώμενοι καὶ προθυμεόμενοι ὡς μέγιστον ποιῆσαι.</p>
            </div>
            <div
               n="72"
               type="chapter">
               <p>ἐνιαυτοῦ δὲ περιφερομένου αὖτις ποιεῦσι τοιόνδε· λαβόντες τῶν λοιπῶν θεραπόντων
                  τοὺς ἐπιτηδεοτάτους οἱ δέ εἰσι σκύθαι ἐγγενέες· οὗτοι γὰρ θεραπεύουσι τοὺς ἂν
                  αὐτὸς ὁ βασιλεὺς κελεύσῃ, ἀργυρώνητοι δὲ οὐκ εἰσί σφι θεράποντες , τούτων ὦν τῶν
                  διηκόνων ἐπεὰν ἀποπνίξωσι πεντήκοντα καὶ ἵππους τοὺς καλλιστεύοντας πεντήκοντα,
                  ἐξελόντες αὐτῶν τὴν κοιλίην καὶ καθήραντες ἐμπιπλᾶσι ἀχύρων καὶ συρράπτουσι.
                  ἁψῖδος δὲ ἥμισυ ἐπὶ δύο ξύλα στήσαντες ὕπτιον καὶ τὸ ἕτερον ἥμισυ τῆς ἁψῖδος ἐπ᾽
                  ἕτερα δύο, καταπήξαντες τρόπῳ τοιούτῳ πολλὰ ταῦτα, ἔπειτα τῶν ἵππων κατὰ τὰ μήκεα
                  ξύλα παχέα διελάσαντες μέχρι τῶν τραχήλων ἀναβιβάζουσι αὐτοὺς ἐπὶ τὰς ἁψῖδας· τῶν
                  δὲ αἱ μὲν πρότεραι ἁψῖδες ὑπέχουσι τοὺς ὤμους τῶν ἵππων, αἱ δὲ ὄπισθε παρὰ τοὺς
                  μηροὺς τὰς γαστέρας ὑπολαμβάνουσι. σκέλεα δὲ ἀμφότερα κατακρέμαται μετέωρα.
                  χαλινοὺς δὲ καὶ στόμια ἐμβαλόντες ἐς τοὺς ἵππους κατατείνουσι ἐς τὸ πρόσθε αὐτῶν
                  καὶ ἔπειτα ἐκ πασσάλων δέουσι. τῶν δὲ δὴ νεηνίσκων τῶν ἀποπεπνιγμένων τῶν
                  πεντήκοντα ἕνα ἕκαστον ἀναβιβάζουσι ἐπὶ τὸν ἵππον, ὧδε ἀναβιβάζοντες· ἐπεὰν νεκροῦ
                  ἑκάστου παρὰ τὴν ἄκανθαν ξύλον ὀρθὸν διελάσωσι μέχρι τοῦ τραχήλου, κάτωθεν δὲ
                  ὑπερέχει τοῦ ξύλου τούτου τὸ ἐς τόρμον πηγνύουσι τοῦ ἑτέρου ξύλου τοῦ διὰ τοῦ
                  ἵππου. στήσαντες δὲ κύκλῳ περὶ τὸ σῆμα ἱππέας τοιούτους ἀπελαύνουσι.</p>
            </div>
            <div
               n="73"
               type="chapter">
               <p>οὕτω μὲν τοὺς βασιλέας θάπτουσι. τοὺς δὲ ἄλλους σκύθας, ἐπεὰν ἀποθάνωσι,
                  περιάγουσι οἱ ἀγχοτάτω προσήκοντες κατὰ τοὺς φίλους ἐν ἁμάξῃσι κειμένους, τῶν δὲ
                  ἕκαστος ὑποδεκόμενος εὐωχέει τοὺς ἑπομένους καὶ τῷ νεκρῷ πάντων παραπλησίως
                  παρατιθεῖ τῶν καὶ τοῖσι ἄλλοισι. ἡμέρας δὲ τεσσεράκοντα οὕτω οἱ ἰδιῶται
                  περιάγονται, ἔπειτα θάπτονται.</p>
               <p>θάψαντες δὲ οἱ σκύθαι καθαίρονται τρόπῳ τοιῷδε. σμησάμενοι τὰς κεφαλὰς καὶ
                  ἐκπλυνάμενοι ποιεῦσι περὶ τὸ σῶμα τάδε· ἐπεὰν ξύλα στήσωσι τρία ἐς ἄλληλα
                  κεκλιμένα, περὶ ταῦτα πίλους εἰρινέους περιτείνουσι, συμφράξαντες δὲ ὡς μάλιστα
                  λίθους ἐκ πυρὸς διαφανέας ἐσβάλλουσι ἐς σκάφην κειμένην ἐν μέσῳ τῶν ξύλων τε καὶ
                  τῶν πίλων.</p>
            </div>
            <div
               n="74"
               type="chapter">
               <p>ἔστι δέ σφι κάνναβις φυομένη ἐν τῇ χώρῃ πλὴν παχύτητος καὶ μεγάθεος τῷ λίνῳ
                  ἐμφερεστάτη· ταύτῃ δὲ πολλῷ ὑπερφέρει ἡ κάνναβις· αὕτη καὶ αὐτομάτη καὶ σπειρομένη
                  φύεται. καὶ ἐξ αὐτῆς θρήικες μὲν καὶ εἵματα ποιεῦνται τοῖσι λινέοισι ὁμοιότατα·
                  οὐδ᾽ ἄν, ὅστις μὴ κάρτα τρίβων εἴη αὐτῆς, διαγνοίη λίνου ἢ καννάβιός ἐστι· ὃς δὲ
                  μὴ εἶδέ κω τὴν κανναβίδα, λίνεον δοκήσει εἶναι τὸ εἷμα.</p>
            </div>
            <div
               n="75"
               type="chapter">
               <p>ταύτης ὦν οἱ σκύθαι τῆς καννάβιος τὸ σπέρμα ἐπεὰν λάβωσι, ὑποδύνουσι ὑπὸ τοὺς
                  πίλους καὶ ἔπειτα ἐπιβάλλουσι τὸ σπέρμα ἐπὶ τοὺς διαφανέας λίθους τῷ πυρί · τὸ δὲ
                  θυμιᾶται ἐπιβαλλόμενον καὶ ἀτμίδα παρέχεται τοσαύτην ὥστε ἑλληνικὴ οὐδεμία ἄν μιν
                  πυρίη ἀποκρατήσειε· οἱ δὲ σκύθαι ἀγάμενοι τῇ πυρίῃ ὠρύονται. τοῦτό σφι ἀντὶ
                  λουτροῦ ἐστι· οὐ γὰρ δὴ λούονται ὕδατι τὸ παράπαν τὸ σῶμα. αἱ δὲ γυναῖκες αὐτῶν
                  ὕδωρ παραχέουσαι κατασώχουσι περὶ λίθον τρηχὺν τῆς κυπαρίσσου καὶ κέδρου καὶ
                  λιβάνου ξύλου, καὶ ἔπειτα τὸ κατασωχόμενον τοῦτο παχὺ ἐὸν καταπλάσσονται πᾶν τὸ
                  σῶμα καὶ τὸ πρόσωπον· καὶ ἅμα μὲν εὐωδίη σφέας ἀπὸ τούτου ἴσχει, ἅμα δὲ
                  ἀπαιρέουσαι τῇ δευτέρῃ ἡμέρῃ τὴν καταπλαστὺν γίνονται καθαραὶ καὶ λαμπραί.</p>
            </div>
            <div
               n="76"
               type="chapter">
               <p>ξεινικοῖσι δὲ νομαίοισι καὶ οὗτοι αἰνῶς χρᾶσθαι φεύγουσι, μήτε τέων ἄλλων,
                  ἑλληνικοῖσι δὲ καὶ ἥκιστα, ὡς διέδεξαν ἀναχάρσι τε καὶ δεύτερα αὖτις σκύλῃ. τοῦτο
                  μὲν γὰρ ἀνάχαρσις, ἐπείτε γῆν πολλὴν θεωρήσας καὶ ἀποδεξάμενος κατ᾽ αὐτὴν σοφίην
                  πολλὴν ἐκομίζετο ἐς ἤθεα τὰ σκυθέων, πλέων δι᾽ ἑλλησπόντου προσίσχει ἐς κύζικον·
                  καὶ, εὗρε γὰρ τῇ μητρὶ τῶν θεῶν ἀνάγοντας τοὺς κυζικηνοὺς ὁρτὴν κάρτα
                  μεγαλοπρεπέως, εὔξατο τῇ μητρὶ ὁ ἀνάχαρσις, ἢν σῶς καὶ ὑγιὴς ἀπονοστήσῃ ἐς ἑωυτοῦ,
                  θύσειν τε κατὰ ταὐτὰ κατὰ ὥρα τοὺς κυζικηνοὺς ποιεῦντας καὶ παννυχίδα στήσειν. ὡς
                  δὲ ἀπίκετο ἐς τὴν σκυθικήν, καταδὺς ἐς τὴν καλεομένην ὑλαίην ἡ δ᾽ ἔστι μὲν παρὰ
                  τὸν ἀχιλλήιον δρόμον, τυγχάνει δὲ πᾶσα ἐοῦσα δενδρέων παντοίων πλέη , ἐς ταύτην δὴ
                  καταδὺς ὁ ἀνάχαρσις τὴν ὁρτὴν ἐπετέλεε πᾶσαν τῇ θεῷ, τύμπανόν τε ἔχων καὶ
                  ἐκδησάμενος ἀγάλματα. καὶ τῶν τις σκυθέων καταφρασθεὶς αὐτὸν ταῦτα ποιεῦντα
                  ἐσήμηνε τῷ βασιλέϊ σαυλίῳ· ὁ δὲ καὶ αὐτὸς ἀπικόμενος ὡς εἶδε τὸν ἀνάχαρσιν
                  ποιεῦντα ταῦτα, τοξεύσας αὐτὸν ἀπέκτεινε. καὶ νῦν ἤν τις εἴρηται περὶ ἀναχάρσιος,
                  οὔ φασί μιν σκύθαι γινώσκειν, διὰ τοῦτο ὅτι ἐξεδήμησέ τε ἐς τὴν ἑλλάδα καὶ
                  ξεινικοῖσι ἔθεσι διεχρήσατο. ὡς δ᾽ ἐγὼ ἤκουσα τύμνεω τοῦ ἀριαπείθεος ἐπιτρόπου
                  γενομένου , εἶναι αὐτὸν ἰδανθύρσου τοῦ σκυθέων βασιλέος πάτρων, παῖδα δὲ εἶναι
                  γνούρου τοῦ λύκου τοῦ σπαργαπείθεος. εἰ ὦν ταύτης ἦν τῆς οἰκίης ὁ ἀνάχαρσις, ἴστω
                  ὑπὸ τοῦ ἀδελφεοῦ ἀποθανών· ἰδάνθυρσος γὰρ ἦν παῖς σαυλίου, σαύλιος δὲ ἦν ὁ
                  ἀποκτείνας ἀνάχαρσιν.</p>
            </div>
            <div
               n="77"
               type="chapter">
               <p>καίτοι τινὰ ἤδη ἤκουσα λόγον ἄλλον ὑπὸ πελοποννησίων λεγόμενον, ὡς ὑπὸ τοῦ σκυθέων
                  βασιλέος ἀνάχαρσις ἀποπεμφθεὶς τῆς ἑλλάδος μαθητὴς γένοιτο, ὀπίσω τε ἀπονοστήσας
                  φαίη πρὸς τὸν ἀποπέμψαντα ἕλληνας πάντας ἀσχόλους εἶναι ἐς πᾶσαν σοφίην πλὴν
                  λακεδαιμονίων, τούτοισι δὲ εἶναι μούνοισι σωφρόνως δοῦναί τε καὶ δέξασθαι λόγον.
                  ἀλλ᾽ οὗτος μὲν ὁ λόγος ἄλλως πέπλασται ὑπ᾽ αὐτῶν ἑλλήνων, ὁ δ᾽ ὦν ἀνὴρ ὥσπερ
                  πρότερον εἰρέθη διεφθάρη.</p>
            </div>
            <div
               n="78"
               type="chapter">
               <p>οὗτος μέν νυν οὕτω δὴ τι ἔπρηξε διὰ ξεινικά τε νόμαια καὶ ἑλληνικὰς ὁμιλίας·
                  πολλοῖσι δὲ κάρτα ἔτεσι ὕστερον σκύλης ὁ ἀριαπείθεος ἔπαθε παραπλήσια τούτῳ.
                  ἀριαπείθεϊ γὰρ τῷ σκυθέων βασιλέϊ γίνεται μετ᾽ ἄλλων παίδων σκύλης· ἐξ ἰστριηνῆς
                  δὲ γυναικὸς οὗτος γίνεται καὶ οὐδαμῶς ἐπιχωρίης, τὸν ἡ μήτηρ αὐτὴ γλῶσσάν τε
                  ἑλλάδα καὶ γράμματα ἐδίδαξε. μετὰ δὲ χρόνῳ ὕστερον ἀριαπείθης μὲν τελευτᾷ δόλῳ ὑπὸ
                  σπαργαπείθεος τοῦ ἀγαθύρσων βασιλέος, σκύλης δὲ τήν τε βασιληίην παρέλαβε καὶ τὴν
                  γυναῖκα τοῦ πατρός, τῇ οὔνομα ἦν ὀποίη. ἦν δὲ αὕτη ἡ ὀποίη ἀστή, ἐξ ἧς ἦν ὄρικος
                  ἀριαπείθεϊ παῖς. βασιλεύων δὲ σκυθέων ὁ σκύλης διαίτῃ μὲν οὐδαμῶς ἠρέσκετο
                  σκυθικῇ, ἀλλὰ πολλὸν πρὸς τὰ ἑλληνικὰ μᾶλλον τετραμμένος ἦν ἀπὸ παιδεύσιος τῆς
                  ἐπεπαίδευτο, ἐποίεέ τε τοιοῦτο. εὖτε ἀγάγοι τὴν στρατιὴν τὴν σκυθέων ἐς τὸ
                  βορυσθενεϊτέων ἄστυ οἱ δὲ βορυσθενεῗται οὗτοι λέγουσι σφέας αὐτοὺς εἶναι μιλησίους
                  , ἐς τούτους ὅκως ἔλθοι ὁ σκύλης, τὴν μὲν στρατιὴν καταλίπεσκε ἐν τῷ προαστείῳ,
                  αὐτὸς δὲ ὅκως ἔλθοι ἐς τὸ τεῖχος καὶ τὰς πύλας ἐγκληίσειε, τὴν στολὴν ἀποθέμενος
                  τὴν σκυθικὴν λάβεσκε ἂν ἑλληνίδα ἐσθῆτα, ἔχων δ᾽ ἂν ταύτην ἀγόραζε οὔτε δορυφόρων
                  ἑπομένων οὔτε ἄλλου οὐδενός τὰς δὲ πύλας ἐφύλασσον, μή τίς μιν σκυθέων ἴδοι ἔχοντα
                  ταύτην τὴν στολήν , καὶ τἆλλα ἐχρᾶτο διαίτῃ ἑλληνικῇ καὶ θεοῖσι ἱρὰ ἐποίεε κατὰ
                  νόμους τοὺς ἑλλήνων· ὅτε δὲ διατρίψειε μῆνα ἢ πλέον τούτου, ἀπαλλάσσετο ἐνδὺς τὴν
                  σκυθικὴν στολήν. ταῦτα ποιέεσκε πολλάκις, καὶ οἰκία τε ἐδείματο ἐν βορυσθένεϊ καὶ
                  γυναῖκα ἔγημε ἐς αὐτὰ ἐπιχωρίην.</p>
            </div>
            <div
               n="79"
               type="chapter">
               <p>ἐπείτε δὲ ἔδεέ οἱ κακῶς γενέσθαι, ἐγένετο ἀπὸ προφάσιος τοιῆσδε. ἐπεθύμησε διονύσῳ
                  βακχείῳ τελεσθῆναι· μέλλοντι δέ οἱ ἐς χεῖρας ἄγεσθαι τὴν τελετὴν ἐγένετο φάσμα
                  μέγιστον. ἦν οἱ ἐν βορυσθενεϊτέων τῇ πόλι οἰκίης μεγάλης καὶ πολυτελέος περιβολή,
                  τῆς καὶ ὀλίγῳ τι πρότερον τούτων μνήμην εἶχον, τὴν πέριξ λευκοῦ λίθου σφίγγες τε
                  καὶ γρῦπες ἕστασαν· ἐς ταύτην ὁ θεὸς ἐνέσκηψε βέλος· καὶ ἡ μὲν κατεκάη πᾶσα,
                  σκύλης δὲ οὐδὲν τούτου εἵνεκα ἧσσον ἐπετέλεσε τὴν τελετήν. σκύθαι δὲ τοῦ βακχεύειν
                  πέρι ἕλλησι ὀνειδίζουσι· οὐ γάρ φασι οἰκὸς εἶναι θεὸν ἐξευρίσκειν τοῦτον ὅστις
                  μαίνεσθαι ἐνάγει ἀνθρώπους. ἐπείτε δὲ ἐτελέσθη τῷ βακχείῳ ὁ σκύλης, διεπρήστευσε
                  τῶν τις βορυσθενεϊτέων πρὸς τοὺς σκύθας λέγων·<q
                     n="189"
                     who="#Borysthenite">ἡμῖν γὰρ καταγελᾶτε, ὦ σκύθαι, ὅτι βακχεύομεν καὶ ἡμέας ὁ
                     θεὸς λαμβάνει· νῦν οὗτος ὁ δαίμων καὶ τὸν ὑμέτερον βασιλέα λελάβηκε, καὶ
                     βακχεύει τε καὶ ὑπὸ τοῦ θεοῦ μαίνεται. εἰ δέ μοι ἀπιστέετε, ἕπεσθε, καὶ ὑμῖν
                     ἐγὼ δείξω.</q>εἵποντο τῶν σκυθέων οἱ προεστεῶτες, καὶ αὐτοὺς ἀναγαγὼν ὁ
                  βορυσθενεΐτης λάθρῃ ἐπὶ πύργον κατεῖσε. ἐπείτε δὲ παρήιε σὺν τῷ θιάσῳ ὁ σκύλης καὶ
                  εἶδόν μιν βακχεύοντα οἱ σκύθαι, κάρτα συμφορὴν μεγάλην ἐποιήσαντο, ἐξελθόντες δὲ
                  ἐσήμαινον πάσῃ τῇ στρατιῇ τὰ ἴδοιεν.</p>
            </div>
            <div
               n="80"
               type="chapter">
               <p>ὡς δὲ μετὰ ταῦτα ἐξήλαυνε ὁ σκύλης ἐς ἤθεα τὰ ἑωυτοῦ, οἱ σκύθαι προστησάμενοι τὸν
                  ἀδελφεὸν αὐτοῦ ὀκταμασάδην, γεγονότα ἐκ τῆς τήρεω θυγατρός, ἐπανιστέατο τῷ σκύλῃ.
                  ὁ δὲ μαθὼν τὸ γινόμενον ἐπ᾽ ἑωυτῷ καὶ τὴν αἰτίην δι᾽ ἣν ἐποιέετο, καταφεύγει ἐς
                  τὴν θρηίκην. πυθόμενος δὲ ὁ ὀκταμασάδης ταῦτα ἐστρατεύετο ἐπὶ τὴν θρηίκην. ἐπείτε
                  δὲ ἐπὶ τῷ ἴστρῳ ἐγένετο, ἠντίασάν μιν οἱ θρήικες, μελλόντων δὲ αὐτῶν συνάψειν
                  ἔπεμψε σιτάλκης παρὰ τὸν ὀκταμασάδην λέγων τοιάδε·<q
                     n="190"
                     who="#Sitalces">τί δεῖ ἡμέας ἀλλήλων πειρηθῆναι; εἶς μέν μεο τῆς ἀδελφεῆς παῖς,
                     ἔχεις δέ μεο ἀδελφεόν. σὺ δή μοι ἀπόδος τοῦτον καὶ ἐγώ σοι τὸν σὸν σκύλην
                     παραδίδωμι. στρατιῇ δὲ μήτε σὺ κινδυνεύσῃς μήτ᾽ ἐγώ.</q>ταῦτά οἱ πέμψας ὁ
                  σιτάλκης ἐπεκηρυκεύετο· ἦν γὰρ παρὰ τῷ ὀκταμασάδῃ ἀδελφεὸς σιτάλκεω πεφευγὼς
                  τοῦτον . ὁ δὲ ὀκταμασάδης καταινέει ταῦτα, ἐκδοὺς δὲ τὸν ἑωυτοῦ μήτρων σιτάλκῃ
                  ἔλαβε τὸν ἀδελφεὸν σκύλην. καὶ σιτάλκης μὲν παραλαβὼν τὸν ἀδελφεὸν ἀπήγετο, σκύλεω
                  δὲ ὀκταμασάδης αὐτοῦ ταύτῃ ἀπέταμε τὴν κεφαλήν. οὕτω μὲν περιστέλλουσι τὰ σφέτερα
                  νόμαια σκύθαι, τοῖσι δὲ παρακτωμένοισι ξεινικοὺς νόμους τοιαῦτα ἐπιτίμια
                  διδοῦσι.</p>
            </div>
            <div
               n="81"
               type="chapter">
               <p>πλῆθος δὲ τὸ σκυθέων οὐκ οἷός τε ἐγενόμην ἀτρεκέως πυθέσθαι, ἀλλὰ διαφόρους λόγους
                  περὶ τοῦ ἀριθμοῦ ἤκουον· καὶ γὰρ κάρτα πολλοὺς εἶναί σφεας καὶ ὀλίγους ὡς σκύθας
                  εἶναι. τοσόνδε μέντοι ἀπέφαινόν μοι ἐς ὄψιν. ἔστι μεταξὺ βορυσθένεός τε ποταμοῦ
                  καὶ ὑπάνιος χῶρος, οὔνομα δέ οἵ ἐστι ἐξαμπαῖος, τοῦ καὶ ὀλίγῳ τι πρότερον τούτων
                  μνήμην εἶχον, φάμενος ἐν αὐτῷ κρήνην ὕδατος πικροῦ εἶναι ἀπ᾽ ἧς τὸ ὕδωρ ἀπορρέον
                  τὸν ὕπανιν ἄποτον ποιέειν. ἐν τούτῳ τῷ χώρῳ κεῖται χαλκήιον, μεγάθεϊ καὶ
                  ἑξαπλήσιον τοῦ ἐπὶ στόματι τοῦ πόντου κρητῆρος, τὸν παυσανίης ὁ κλεομβρότου
                  ἀνέθηκε· ὃς δὲ μὴ εἶδέ κω τοῦτον, ὧδε δηλώσω· ἑξακοσίους ἀμφορέας εὐπετέως χωρέει
                  τὸ ἐν σκύθῃσι χαλκήιον, πάχος δὲ τὸ σκυθικὸν τοῦτο χαλκήιόν ἐστι δακτύλων ἕξ.
                  τοῦτο ὦν ἔλεγον οἱ ἐπιχώριοι ἀπὸ ἀρδίων γενέσθαι. βουλόμενον γὰρ τὸν σφέτερον
                  βασιλέα, τῷ οὔνομα εἶναι ἀριάνταν, βουλόμενον τοῦτον εἰδέναι τὸ πλῆθος τὸ σκυθέων
                  κελεύειν μὲν πάντας σκύθας ἄρδιν ἕκαστον μίαν ἀπὸ τοῦ ὀϊστοῦ κομίσαι· ὃς δ᾽ ἂν μὴ
                  κομίσῃ, θάνατον ἀπείλεε. κομισθῆναί τε δὴ χρῆμα πολλὸν ἀρδίων καί οἱ δόξαι ἐξ
                  αὐτέων μνημόσυνον ποιήσαντι λιπέσθαι· ἐκ τουτέων δέ μιν τὸ χαλκήιον ποιῆσαι τοῦτο
                  καὶ ἀναθεῖναι ἐς τὸν ἐξαμπαῖον τοῦτον. ταῦτα δὴ περὶ τοῦ πλήθεος τοῦ σκυθέων
                  ἤκουον.</p>
            </div>
            <div
               n="82"
               type="chapter">
               <p>θωμάσια δὲ ἡ χώρη αὕτη οὐκ ἔχει, χωρὶς ἢ ὅτι ποταμούς τε πολλῷ μεγίστους καὶ
                  ἀριθμὸν πλείστους. τὸ δὲ ἀποθωμάσαι ἄξιον καὶ πάρεξ τῶν ποταμῶν καὶ τοῦ μεγάθεος
                  τοῦ πεδίου παρέχεται, εἰρήσεται· ἴχνος<persName>ἡρακλέος</persName>φαίνουσι ἐν
                  πέτρῃ ἐνεόν, τὸ ἔοικε μὲν βήματι ἀνδρός, ἔστι δὲ τὸ μέγαθος δίπηχυ, παρὰ τὸν τύρην
                  ποταμόν.</p>
               <p>τοῦτο μέν νυν τοιοῦτό ἐστι, ἀναβήσομαι δὲ ἐς τὸν κατ᾽ ἀρχὰς ἤια λέξων λόγον.</p>
            </div>
            <div
               n="83"
               type="chapter">
               <p>παρασκευαζομένου δαρείου ἐπὶ τοὺς σκύθας καὶ περιπέμποντος ἀγγέλους ἐπιτάξοντας
                  τοῖσι μὲν πεζὸν στρατόν, τοῖσι δὲ νέας παρέχειν, τοῖσι δὲ ζευγνύναι τὸν θρηίκιον
                  βόσπορον, ἀρτάβανος ὁ ὑστάσπεος, ἀδελφεὸς ἐὼν δαρείου, ἐχρήιζε μηδαμῶς αὐτὸν
                  στρατιὴν ἐπὶ σκύθας ποιέεσθαι, καταλέγων τῶν σκυθέων τὴν ἀπορίην. ἀλλ᾽, οὐ γὰρ
                  ἔπειθε συμβουλεύων οἱ χρηστά, ὁ μὲν ἐπέπαυτο, ὁ δέ, ἐπειδή οἱ τὰ πάντα
                  παρεσκεύαστο, ἐξήλαυνε τὸν στρατὸν ἐκ σούσων.</p>
            </div>
            <div
               n="84"
               type="chapter">
               <p>ἐνθαῦτα τῶν τις περσέων οἰόβαζος ἐδεήθη δαρείου τριῶν ἐόντων οἱ παίδων καὶ πάντων
                  στρατευομένων ἕνα αὐτῷ καταλειφθῆναι. ὁ δέ οἱ ἔφη ὡς φίλῳ ἐόντι καὶ μετρίων
                  δεομένῳ πάντας τοὺς παῖδας καταλείψειν. ὁ μὲν δὴ οἰόβαζος περιχαρὴς ἦν, ἐλπίζων
                  τοὺς υἱέας στρατηίης ἀπολελύσθαι, ὁ δὲ κελεύει τοὺς ἐπὶ τούτων ἐπεστεῶτας
                  ἀποκτεῖναι πάντας τοὺς οἰοβάζου παῖδας. καὶ οὗτοι μὲν ἀποσφαγέντες αὐτοῦ ταύτῃ
                  ἐλείποντο.</p>
            </div>
            <div
               n="85"
               type="chapter">
               <p>δαρεῖος δὲ ἐπείτε πορευόμενος ἐκ σούσων ἀπίκετο τῆς καλχηδονίης ἐπὶ τὸν βόσπορον,
                  ἵνα ἔζευκτο ἡ γέφυρα, ἐνθεῦτεν ἐσβὰς ἐς νέα ἔπλεε ἐπὶ τὰς κυανέας καλεομένας, τὰς
                  πρότερον πλαγκτὰς ἕλληνές φασι εἶναι, ἱζόμενος δὲ ἐπὶ ῥίῳ ἐθηεῖτο τὸν πόντον,
                  ἐόντα ἀξιοθέητον. πελαγέων γὰρ ἁπάντων πέφυκε θωμασιώτατος, τοῦ τὸ μὲν μῆκος
                  στάδιοί εἰσι ἑκατὸν καὶ χίλιοι καὶ μύριοι, τὸ δὲ εὖρος, τῇ εὐρύτατος αὐτὸς ἑωυτοῦ,
                  στάδιοι τριηκόσιοι καὶ τρισχίλιοι. τούτου τοῦ πελάγεος τὸ στόμα ἐστὶ εὖρος
                  τέσσερες στάδιοι, μῆκος δὲ τοῦ στόματος ὁ αὐχήν, τὸ δὴ βόσπορος κέκληται, κατ᾽ ὃ
                  δὴ ἔζευκτο ἡ γέφυρα, ἐπὶ σταδίους εἴκοσι καὶ ἑκατόν ἐστι· τείνει δ᾽ ἐς τὴν
                  προποντίδα ὁ βόσπορος. ἡ δὲ προποντίς, ἐοῦσα εὖρος μὲν σταδίων πεντακοσίων, μῆκος
                  δὲ τετρακοσίων καὶ χιλίων, καταδιδοῖ ἐς τὸν ἑλλήσποντον, ἐόντα στεινότητα μὲν ἑπτὰ
                  σταδίους, μῆκος δὲ τετρακοσίους. ἐκδιδοῖ δὲ ὁ ἑλλήσποντος ἐς χάσμα πελάγεος τὸ δὴ
                  αἰγαῖον καλέεται.</p>
            </div>
            <div
               n="86"
               type="chapter">
               <p>μεμέτρηται δὲ ταῦτα ὧδε. νηῦς ἐπίπαν μάλιστά κῃ κατανύει ἐν μακρημερίῃ ὀργυιὰς
                  ἑπτακισμυρίας, νυκτὸς δὲ ἑξακισμυρίας. ἤδη ὦν ἐς μὲν φᾶσιν ἀπὸ τοῦ στόματος τοῦτο
                  γάρ ἐστι τοῦ πόντου μακρότατον ἡμερέων ἐννέα πλόος ἐστὶ καὶ νυκτῶν ὀκτώ· αὗται
                  ἕνδεκα μυριάδες καὶ ἑκατὸν ὀργυιέων γίνονται, ἐκ δὲ τῶν ὀργυιέων τουτέων στάδιοι
                  ἑκατὸν καὶ χίλιοι καὶ μύριοί εἰσι. ἐς δὲ θεμισκύρην τὴν ἐπὶ θερμώδοντι ποταμῷ ἐκ
                  τῆς σινδικῆς κατὰ τοῦτο γάρ ἐστι τοῦ πόντου εὐρύτατον τριῶν τε ἡμερέων καὶ δύο
                  νυκτῶν πλόος αὗται δὲ τρεῖς μυριάδες καὶ τριήκοντα ὀργυιέων γίνονται, στάδιοι δὴ
                  τριηκόσιοι καὶ τρισχίλιοι. ὁ μέν νυν πόντος οὗτος καὶ βόσπορός τε καὶ ἑλλήσποντος
                  οὕτω τέ μοι μεμετρέαται καὶ κατὰ τὰ εἰρημένα πεφύκασι, παρέχεται δὲ καὶ λίμνην ὁ
                  πόντος οὗτος ἐκδιδοῦσαν ἐς αὐτὸν οὐ πολλῷ τεῳ ἐλάσσω ἑωυτοῦ, ἣ μαιῆτίς τε καλέεται
                  καὶ μήτηρ τοῦ πόντου.</p>
            </div>
            <div
               n="87"
               type="chapter">
               <p>ὁ δὲ δαρεῖος, ὡς ἐθεήσατο τὸν πόντον, ἔπλεε ὀπίσω ἐπὶ τὴν γέφυραν, τῆς ἀρχιτέκτων
                  ἐγένετο μανδροκλέης σάμιος. θεησάμενος δὲ καὶ τὸν βόσπορον στήλας ἔστησε δύο ἐπ᾽
                  αὐτοῦ λίθου λευκοῦ, ἐνταμὼν γράμματα ἐς μὲν τὴν ἀσσύρια, ἐς δὲ τὴν ἑλληνικά, ἔθνεα
                  πάντα ὅσα περ ἦγε· ἦγε δὲ πάντα τῶν ἦρχε. τούτων μυριάδες ἐξηριθμήθησαν, χωρὶς τοῦ
                  ναυτικοῦ, ἑβδομήκοντα σὺν ἱππεῦσι, νέες δὲ ἑξακόσιαι συνελέχθησαν. τῇσι μέν νυν
                  στήλῃσι ταύτῃσι βυζάντιοι κομίσαντες ἐς τὴν πόλιν ὕστερον τούτων ἐχρήσαντο πρὸς
                  τὸν βωμὸν τῆς ὀρθωσίης ἀρτέμιδος, χωρὶς ἑνὸς λίθου· οὗτος δὲ κατελείφθη παρὰ τοῦ
                  διονύσου τὸν νηὸν ἐν βυζαντίῳ γραμμάτων ἀσσυρίων πλέος. τοῦ δὲ βοσπόρου ὁ χῶρος
                  τὸν ἔζευξε βασιλεὺς δαρεῖος, ὡς ἐμοὶ δοκέειν συμβαλλομένῳ, μέσον ἐστὶ βυζαντίου τε
                  καὶ τοῦ ἐπὶ στόματι ἱροῦ· δαρεῖος δὲ μετὰ ταῦτα ἡσθεὶς τῇ σχεδίῃ τὸν ἀρχιτέκτονα
                  αὐτῆς μανδροκλέα τὸν σάμιον ἐδωρήσατο πᾶσι δέκα. ἀπ᾽ ὧν δὴ μανδροκλέης ἀπαρχήν,
                  ζῷα γραψάμενος πᾶσαν τὴν ζεῦξιν τοῦ βοσπόρου καὶ βασιλέα τε δαρεῖον ἐν προεδρίῃ
                  κατήμενον καὶ τὸν στρατὸν αὐτοῦ διαβαίνοντα, ταῦτα γραψάμενος ἀνέθηκε ἐς τὸ
                  ἥραιον, ἐπιγράψας τάδε·</p>
            </div>
            <div
               n="88"
               type="chapter">
               <p>βόσπορον ἰχθυόεντα γεφυρώσας ἀνέθηκε</p>
               <p>μανδροκλέης ἥρῃ μνημόσυνον σχεδίης,</p>
               <p>αὑτῷ μὲν στέφανον περιθείς, σαμίοισι δὲ κῦδος,</p>
               <p>δαρείου βασιλέος ἐκτελέσας κατὰ νοῦν. ταῦτα μέν νυν τοῦ ζεύξαντος τὴν γέφυραν
                  μνημόσυνα ἐγένετο.</p>
            </div>
            <div
               n="89"
               type="chapter">
               <p>δαρεῖος δὲ δωρησάμενος μανδροκλέα διέβαινε ἐς τὴν εὐρώπην, τοῖσι ἴωσι παραγγείλας
                  πλέειν ἐς τὸν πόντον μέχρι ἴστρου ποταμοῦ, ἐπεὰν δὲ ἀπίκωνται ἐς τὸν ἴστρον,
                  ἐνθαῦτα αὐτὸν περιμένειν, ζευγνύντας τὸν ποταμόν· τὸ γὰρ δὴ ναυτικὸν ἦγον ἴωνές τε
                  καὶ αἰολέες καὶ ἑλλησπόντιοι. ὁ μὲν δὴ ναυτικὸς στρατὸς τὰς κυανέας διεκπλώσας
                  ἔπλεε ἰθὺ τοῦ ἴστρου, ἀναπλώσας δὲ ἀνὰ ποταμὸν δυῶν ἡμερέων πλόον ἀπὸ θαλάσσης τοῦ
                  ποταμοῦ τὸν αὐχένα, ἐκ τοῦ σχίζεται τὰ στόματα τοῦ ἴστρου, ἐζεύγνυε. δαρεῖος δὲ ὡς
                  διέβη τὸν βόσπορον κατὰ τὴν σχεδίην, ἐπορεύετο διὰ τῆς θρηίκης, ἀπικόμενος δὲ ἐπὶ
                  τεάρου ποταμοῦ τὰς πηγὰς ἐστρατοπεδεύσατο ἡμέρας τρεῖς.</p>
            </div>
            <div
               n="90"
               type="chapter">
               <p>ὁ δὲ τέαρος λέγεται ὑπὸ τῶν περιοίκων εἶναι ποταμῶν ἄριστος τά τε ἄλλα τὰ ἐς
                  ἄκεσιν φέροντα καὶ δὴ καὶ ἀνδράσι καὶ ἵπποισι ψώρην ἀκέσασθαι. εἰσὶ δὲ αὐτοῦ αἱ
                  πηγαὶ δυῶν δέουσαι τεσσεράκοντα, ἐκ πέτρης τῆς αὐτῆς ῥέουσαι· καὶ αἱ μὲν αὐτέων
                  εἰσὶ ψυχραί, αἱ δὲ θερμαί. ὁδὸς δ᾽ ἐπ᾽ αὐτάς ἐστι ἴση ἐξ ἡραίου τε πόλιος τῆς παρὰ
                  περίνθῳ καὶ ἐξ ἀπολλωνίης τῆς ἐν τῷ εὐξείνῳ πόντῳ, δυῶν ἡμερέων ἑκατέρη. ἐκδιδοῖ
                  δὲ ὁ τέαρος οὗτος ἐς τὸν κοντάδεσδον ποταμόν, ὁ δὲ κοντάδεσδος ἐς τὸν ἀγριάνην, ὁ
                  δὲ ἀγριάνης ἐς τὸν ἕβρον, ὁ δὲ ἐς θάλασσαν τὴν παρ᾽ αἴνῳ πόλι.</p>
            </div>
            <div
               n="91"
               type="chapter">
               <p>ἐπὶ τοῦτον ὦν τὸν ποταμὸν ἀπικόμενος ὁ δαρεῖος ὡς ἐστρατοπεδεύσατο, ἡσθεὶς τῷ
                  ποταμῷ στήλην ἔστησε καὶ ἐνθαῦτα, γράμματα ἐγγράψας λέγοντα τάδε·<q
                     n="191"
                     type="inscription">τεάρου ποταμοῦ κεφαλαὶ ὕδωρ ἄριστόν τε καὶ κάλλιστον
                     παρέχονται πάντων ποταμῶν· καὶ ἐπ᾽ αὐτὰς ἀπίκετο ἐλαύνων ἐπὶ σκύθας στρατὸν
                     ἀνὴρ ἄριστός τε καὶ κάλλιστος πάντων ἀνθρώπων, δαρεῖος ὁ ὑστάσπεος, περσέων τε
                     καὶ πάσης τῆς ἠπείρου βασιλεύς.</q>ταῦτα δὴ ἐνθαῦτα ἐγράφη.</p>
            </div>
            <div
               n="92"
               type="chapter">
               <p>δαρεῖος δὲ ἐνθεῦτεν ὁρμηθεὶς ἀπίκετο ἐπ᾽ ἄλλον ποταμὸν τῷ οὔνομα ἀρτησκός ἐστι, ὃς
                  διὰ ὀδρυσέων ῥέει. ἐπὶ τοῦτον δὴ τὸν ποταμὸν ἀπικόμενος ἐποίησε τοιόνδε· ἀποδέξας
                  χωρίον τῇ στρατιῇ ἐκέλευε πάντα ἄνδρα λίθον ἕνα παρεξιόντα τιθέναι ἐς τὸ
                  ἀποδεδεγμένον τοῦτο χωρίον. ὡς δὲ ταῦτα ἡ στρατιὴ ἐπετέλεσε, ἐνθαῦτα κολωνοὺς
                  μεγάλους τῶν λίθων καταλιπὼν ἀπήλαυνε τὴν στρατιήν.</p>
            </div>
            <div
               n="93"
               type="chapter">
               <p>πρὶν δὲ ἀπικέσθαι ἐπὶ τὸν ἴστρον, πρώτους αἱρέει γέτας τοὺς ἀθανατίζοντας. οἱ μὲν
                  γὰρ τὸν σαλμυδησσὸν ἔχοντες θρήικες καὶ ὑπὲρ ἀπολλωνίης τε καὶ μεσαμβρίης πόλιος
                  οἰκημένοι, καλεόμενοι δὲ σκυρμιάδαι καὶ νιψαῖοι, ἀμαχητὶ σφέας αὐτοὺς παρέδοσαν
                  δαρείῳ· οἱ δὲ γέται πρὸς ἀγνωμοσύνην τραπόμενοι αὐτίκα ἐδουλώθησαν, θρηίκων ἐόντες
                  ἀνδρηιότατοι καὶ δικαιότατοι.</p>
            </div>
            <div
               n="94"
               type="chapter">
               <p>ἀθανατίζουσι δὲ τόνδε τὸν τρόπον· οὔτε ἀποθνῄσκειν ἑωυτοὺς νομίζουσι ἰέναι τε τὸν
                  ἀπολλύμενον παρὰ σάλμοξιν δαίμονα· οἱ δὲ αὐτῶν τὸν αὐτὸν τοῦτον ὀνομάζουσι
                  γεβελέϊζιν. διὰ πεντετηρίδος δὲ τὸν πάλῳ λαχόντα αἰεὶ σφέων αὐτῶν ἀποπέμπουσι
                  ἄγγελον παρὰ τὸν σάλμοξιν, ἐντελλόμενοι τῶν ἂν ἑκάστοτε δέωνται. πέμπουσι δὲ ὧδε·
                  οἱ μὲν αὐτῶν ταχθέντες ἀκόντια τρία ἔχουσι, ἄλλοι δὲ διαλαβόντες τοῦ ἀποπεμπομένου
                  παρὰ τὸν σάλμοξιν τὰς χεῖρας καὶ τοὺς πόδας, ἀνακινήσαντες αὐτὸν μετέωρον
                  ῥιπτέουσι ἐς τὰς λόγχας. ἢν μὲν δὴ ἀποθάνῃ ἀναπαρείς, τοῖσι δὲ ἵλεος ὁ θεὸς δοκέει
                  εἶναι· ἢν δὲ μὴ ἀποθάνῃ, αἰτιῶνται αὐτὸν τὸν ἄγγελον, φάμενοί μιν ἄνδρα κακὸν
                  εἶναι, αἰτιησάμενοι δὲ τοῦτον ἄλλον ἀποπέμπουσι. ἐντέλλονται δὲ ἔτι ζώοντι. οὗτοι
                  οἱ αὐτοὶ θρήικες καὶ πρὸς βροντήν τε καὶ ἀστραπὴν τοξεύοντες ἄνω πρὸς τὸν οὐρανὸν
                  ἀπειλέουσι τῷ θεῷ, οὐδένα ἄλλον θεὸν νομίζοντες εἶναι εἰ μὴ τὸν σφέτερον.</p>
            </div>
            <div
               n="95"
               type="chapter">
               <p>ὡς δὲ ἐγὼ πυνθάνομαι τῶν τὸν ἑλλήσποντον καὶ πόντον οἰκεόντων ἑλλήνων, τὸν
                  σάλμοξιν τοῦτον ἐόντα ἄνθρωπον δουλεῦσαι ἐν σάμῳ, δουλεῦσαι δὲ πυθαγόρῃ τῷ
                  μνησάρχου· ἐνθεῦτεν δὲ αὐτὸν γενόμενον ἐλεύθερον χρήματα κτήσασθαι συχνά,
                  κτησάμενον δὲ ἀπελθεῖν ἐς τὴν ἑωυτοῦ. ἅτε δὲ κακοβίων τε ἐόντων τῶν θρηίκων καὶ
                  ὑπαφρονεστέρων, τὸν σάλμοξιν τοῦτον ἐπιστάμενον δίαιτάν τε ἰάδα καὶ ἤθεα βαθύτερα
                  ἢ κατὰ θρήικας, οἷα ἕλλησί τε ὁμιλήσαντα καὶ ἑλλήνων οὐ τῷ ἀσθενεστάτῳ σοφιστῇ
                  πυθαγόρῃ, κατασκευάσασθαι ἀνδρεῶνα, ἐς τὸν πανδοκεύοντα τῶν ἀστῶν τοὺς πρώτους καὶ
                  εὐωχέοντα ἀναδιδάσκειν ὡς οὔτε αὐτὸς οὔτε οἱ συμπόται αὐτοῦ οὔτε οἱ ἐκ τούτων αἰεὶ
                  γινόμενοι ἀποθανέονται, ἀλλ᾽ ἥξουσι ἐς χῶρον τοῦτον ἵνα αἰεὶ περιεόντες ἕξουσι τὰ
                  πάντα ἀγαθά. ἐν ᾧ δὲ ἐποίεε τὰ καταλεχθέντα καὶ ἔλεγε ταῦτα, ἐν τούτῳ κατάγαιον
                  οἴκημα ἐποιέετο. ὡς δέ οἱ παντελέως εἶχε τὸ οἴκημα, ἐκ μὲν τῶν θρηίκων ἠφανίσθη,
                  καταβὰς δὲ κάτω ἐς τὸ κατάγαιον οἴκημα διαιτᾶτο ἐπ᾽ ἔτεα τρία. οἱ δέ μιν ἐπόθεόν
                  τε καὶ ἐπένθεον ὡς τεθνεῶτα. τετάρτῳ δὲ ἔτεϊ ἐφάνη τοῖσι θρήιξι, καὶ οὕτω πιθανά
                  σφι ἐγένετο τὰ ἔλεγε ὁ σάλμοξις. ταῦτά φασί μιν ποιῆσαι.</p>
            </div>
            <div
               n="96"
               type="chapter">
               <p>ἐγὼ δὲ περὶ μὲν τούτου καὶ τοῦ καταγαίου οἰκήματος οὔτε ἀπιστέω οὔτε ὦν πιστεύω τι
                  λίην, δοκέω δὲ πολλοῖσι ἔτεσι πρότερον τὸν σάλμοξιν τοῦτον γενέσθαι πυθαγόρεω.
                  εἴτε δὲ ἐγένετό τις σάλμοξις ἄνθρωπος, εἴτ᾽ ἐστὶ δαίμων τις γέτῃσι οὗτος
                  ἐπιχώριος, χαιρέτω. οὗτοι μὲν δὴ τρόπῳ τοιούτῳ χρεώμενοι ὡς ἐχειρώθησαν ὑπὸ
                  περσέων, εἵποντο τῷ ἄλλῳ στρατῷ.</p>
            </div>
            <div
               n="97"
               type="chapter">
               <p>δαρεῖος δὲ ὡς ἀπίκετο καὶ ὁ πεζὸς ἅμ᾽ αὐτῷ στρατὸς ἐπὶ τὸν ἴστρον, ἐνθαῦτα
                  διαβάντων πάντων δαρεῖος ἐκέλευσε τούς τε ἴωνας τὴν σχεδίην λύσαντας ἕπεσθαι κατ᾽
                  ἤπειρον ἑωυτῷ καὶ τὸν ἐκ τῶν νεῶν στρατόν. μελλόντων δὲ τῶν ἰώνων λύειν καὶ
                  ποιέειν τὰ κελευόμενα κώης ὁ ἐρξάνδρου, στρατηγὸς ἐὼν μυτιληναίων, ἔλεξε δαρείῳ
                  τάδε, πυθόμενος πρότερον εἴ οἱ φίλον εἴη γνώμην ἀποδέκεσθαι παρὰ τοῦ βουλομένου ἀποδείκνυσθαι·<q
                     n="192"
                     who="#Coes">ὦ βασιλεῦ, ἐπὶ γῆν γὰρ μέλλεις στρατεύεσθαι τῆς οὔτε ἀρηρομένον
                     φανήσεται οὐδὲν οὔτε πόλις οἰκεομένη, σύ νυν γέφυραν ταύτην ἔα κατὰ χώρην
                     ἑστάναι, φυλάκους αὐτῆς λιπὼν τούτους οἵ περ μιν ἔζευξαν. καὶ ἤν τε κατὰ νόον
                     πρήξωμεν εὑρόντες σκύθας, ἔστι ἄποδος ἡμῖν, ἤν τε καὶ μή σφεας εὑρεῖν δυνώμεθα,
                     ἥ γε ἄποδος ἡμῖν ἀσφαλής· οὐ γὰρ ἔδεισά κω μὴ ἑσσωθέωμεν ὑπὸ σκυθέων μάχῃ, ἀλλὰ
                     μᾶλλον μὴ οὐ δυνάμενοί σφεας εὑρεῖν πάθωμέν τι ἀλώμενοι. καὶ τάδε λέγειν φαίη
                     τις ἄν με ἐμεωυτοῦ εἵνεκεν, ὡς καταμένω· ἐγὼ δὲ γνώμην μὲν τὴν εὕρισκον ἀρίστην
                     σοί, βασιλεῦ, ἐς μέσον φέρω, αὐτὸς μέντοι ἕψομαί τοι καὶ οὐκ ἂν
                  λειφθείην.</q>κάρτα τε ἥσθη τῇ γνώμῃ δαρεῖος καί μιν ἀμείψατο τοῖσδε·<q
                     n="193"
                     who="#Darius">ξεῖνε λέσβιε, σωθέντος ἐμέο ὀπίσω ἐς οἶκον τὸν ἐμὸν ἐπιφάνηθί μοι
                     πάντως, ἵνα σε ἀντὶ χρηστῆς συμβουλίης χρηστοῖσι ἔργοισι ἀμείψωμαι.</q></p>
            </div>
            <div
               n="98"
               type="chapter">
               <p>ταῦτα εἴπας καὶ ἀπάψας ἅμματα ἑξήκοντα ἐν ἱμάντι, καλέσας ἐς λόγους τοὺς ἰώνων
                  τυράννους ἔλεγε τάδε·<q
                     n="194"
                     who="#Darius">ἄνδρες ἴωνες, ἡ μὲν πρότερον γνώμη ἀποδεχθεῖσα ἐς τὴν γέφυραν
                     μετείσθω μοι, ἔχοντες δὲ τὸν ἱμάντα τόνδε ποιέετε τάδε· ἐπεάν με ἴδητε τάχιστα
                     πορευόμενον ἐπὶ σκύθας, ἀπὸ τούτου ἀρξάμενοι τοῦ χρόνου λύετε ἅμμα ἓν ἑκάστης
                     ἡμέρης· ἢν δὲ ἐν τούτῳ τῷ χρόνῳ μὴ παρέω ἀλλὰ διεξέλθωσι ὑμῖν αἱ ἡμέραι τῶν
                     ἁμμάτων, ἀποπλέετε ἐς τὴν ὑμετέρην αὐτῶν. μέχρι δὲ τούτου, ἐπείτε οὕτω
                     μετέδοξε, φυλάσσετε τὴν σχεδίην, πᾶσαν προθυμίην σωτηρίης τε καὶ φυλακῆς
                     παρεχόμενοι· ταῦτα δὲ ποιεῦντες ἐμοὶ μεγάλως χαριεῖσθε.</q>δαρεῖος μὲν ταῦτα
                  εἴπας ἐς τὸ πρόσω ἠπείγετο.</p>
            </div>
            <div
               n="99"
               type="chapter">
               <p><seg
                     n="1">τῆς δὲ σκυθικῆς γῆς ἡ θρηίκη τὸ ἐς θάλασσαν πρόκειται· κόλπου δὲ ἀγομένου
                     τῆς γῆς ταύτης ἡ σκυθική τε ἐκδέκεται καὶ ὁ ἴστρος ἐκδιδοῖ ἐς αὐτήν, πρὸς εὖρον
                     ἄνεμον τὸ στόμα τετραμμένος.</seg><seg
                     n="2">τὸ δὲ ἀπὸ ἴστρου ἔρχομαι σημανέων τὸ πρὸς θάλασσαν αὐτῆς, τῆς σκυθικῆς
                     χώρης ἐς μέτρησιν. ἀπὸ ἴστρου αὕτη ἤδη ἡ ἀκταίη σκυθική ἐστι, πρὸς μεσαμβρίην
                     τε καὶ νότον ἄνεμον κειμένη, μέχρι πόλιος καρκινίτιδος καλεομένης·</seg><seg
                     n="3">τὸ δὲ ἀπὸ ταύτης τὴν μὲν ἐπὶ θάλασσαν τὴν αὐτὴν φέρουσαν, ἐοῦσαν ὀρεινήν
                     τε χώρην καὶ προκειμένην τὸ ἐς πόντον, νέμεται τὸ ταυρικὸν ἔθνος μέχρι
                     χερσονήσου τῆς τρηχέης καλεομένης· αὕτη δὲ ἐς θάλασσαν τὴν πρὸς ἀπηλιώτην
                     ἄνεμον κατήκει.</seg><seg
                     n="4">ἔστι γὰρ τῆς σκυθικῆς τὰ δύο μέρεα τῶν οὔρων ἐς θάλασσαν φέροντα, τήν τε
                     πρὸς μεσαμβρίην καὶ τὴν πρὸς τὴν ἠῶ, κατά περ τῆς ἀττικῆς χώρης· καὶ παραπλήσια
                     ταύτῃ καὶ οἱ ταῦροι νέμονται τῆς σκυθικῆς, ὡς εἰ τῆς ἀττικῆς ἄλλο ἔθνος καὶ μὴ
                     ἀθηναῖοι νεμοίατο τὸν γουνὸν τὸν σουνιακόν, μᾶλλον ἐς τὸν πόντον τὴν ἄκρην
                     ἀνέχοντα, τὸν ἀπὸ θορικοῦ μέχρι ἀναφλύστου δήμου·</seg><seg
                     n="5">λέγω δὲ ὡς εἶναι ταῦτα σμικρὰ μεγάλοισι συμβαλεῖν. τοιοῦτο ἡ ταυρική
                     ἐστι. ὃς δὲ τῆς ἀττικῆς ταῦτα μὴ παραπέπλωκε, ἐγὼ δὲ ἄλλως δηλώσω· ὡς εἰ τῆς
                     ἰηπυγίης ἄλλο ἔθνος καὶ μὴ ἰήπυγες ἀρξάμενοι ἐκ βρεντεσίου λιμένος ἀποταμοίατο
                     μέχρι τάραντος καὶ νεμοίατο τὴν ἄκρην. δύο δὲ λέγων ταῦτα πολλὰ λέγω παρόμοια
                     τοῖσι ἄλλοισι ἔοικε ἡ ταυρική.</seg></p>
            </div>
            <div
               n="100"
               type="chapter">
               <p>τὸ δ᾽ ἀπὸ τῆς ταυρικῆς ἤδη σκύθαι τὰ κατύπερθε τῶν ταύρων καὶ τὰ πρὸς θαλάσσης τῆς
                  ἠοίης νέμονται, τοῦ τε βοσπόρου τοῦ κιμμερίου τὰ πρὸς ἑσπέρης καὶ τῆς λίμνης τῆς
                  μαιήτιδος μέχρι τανάϊδος ποταμοῦ, ὃς ἐκδιδοῖ ἐς μυχὸν τῆς λίμνης ταύτης. ἤδη ὦν
                  ἀπὸ μὲν ἴστρου τὰ κατύπερθε ἐς τὴν μεσόγαιαν φέροντα ἀποκληίεται ἡ σκυθικὴ ὑπὸ
                  πρώτων ἀγαθύρσων, μετὰ δὲ νευρῶν, ἔπειτα δὲ ἀνδροφάγων, τελευταίων δὲ
                  μελαγχλαίνων.</p>
            </div>
            <div
               n="101"
               type="chapter">
               <p>ἔστι ὦν τῆς σκυθικῆς ὡς ἐούσης τετραγώνου, τῶν δύο μερέων κατηκόντων ἐς θάλασσαν,
                  πάντῃ ἴσον τό τε ἐς τὴν μεσόγαιαν φέρον καὶ τὸ παρὰ τὴν θάλασσαν· ἀπὸ γὰρ ἴστρου
                  ἐπὶ βορυσθένεα δέκα ἡμερέων ὁδός, ἀπὸ βορυσθένεός τε ἐπὶ τὴν λίμνην τὴν μαιῆτιν
                  ἑτερέων δέκα· καὶ τὸ ἀπὸ θαλάσσης ἐς μεσόγαιαν ἐς τοὺς μελαγχλαίνους τοὺς
                  κατύπερθε σκυθέων οἰκημένους εἴκοσι ἡμερέων ὁδός. ἡ δὲ ὁδὸς ἡ ἡμερησίη ἀνὰ
                  διηκόσια στάδια συμβέβληταί μοι. οὕτω ἂν εἴη τῆς σκυθικῆς τὰ ἐπικάρσια
                  τετρακισχιλίων σταδίων καὶ τὰ ὄρθια τὰ ἐς τὴν μεσόγαιαν φέροντα ἑτέρων τοσούτων
                  σταδίων. ἡ μέν νυν γῆ αὕτη ἐστὶ μέγαθος τοσαύτη.</p>
            </div>
            <div
               n="102"
               type="chapter">
               <p>οἱ δὲ σκύθαι δόντες σφίσι λόγον ὡς οὐκ οἷοί τέ εἰσι τὸν δαρείου στρατὸν ἰθυμαχίῃ
                  διώσασθαι μοῦνοι, ἔπεμπον ἐς τοὺς πλησιοχώρους ἀγγέλους. τῶν δὲ καὶ δὴ οἱ βασιλέες
                  συνελθόντες ἐβουλεύοντο ὡς στρατοῦ ἐπιόντος μεγάλου· ἦσαν δὲ οἱ συνελθόντες
                  βασιλέες ταύρων καὶ ἀγαθύρσων καὶ νευρῶν καὶ ἀνδροφάγων καὶ μελαγχλαίνων καὶ
                  γελωνῶν καὶ<rs
                     type="ethnic">βουδίνων</rs>καὶ σαυροματέων.</p>
            </div>
            <div
               n="103"
               type="chapter">
               <p>τούτων ταῦροι μὲν νόμοισι τοιοισίδε χρέωνται. θύουσι μὲν τῇ παρθένῳ τούς τε
                  ναυηγοὺς καὶ τοὺς ἂν λάβωσι ἑλλήνων ἐπαναχθέντες τρόπῳ τοιῷδε· καταρξάμενοι ῥοπάλῳ
                  παίουσι τὴν κεφαλήν. οἱ μὲν δὴ λέγουσι ὡς τὸ σῶμα ἀπὸ τοῦ κρημνοῦ ὠθέουσι κάτω ἐπὶ
                  γὰρ κρημνοῦ ἵδρυται τὸ ἱρόν , τὴν δὲ κεφαλὴν ἀνασταυροῦσι· οἱ δὲ κατὰ μὲν τὴν
                  κεφαλὴν ὁμολογέουσι, τὸ μέντοι σῶμα οὐκ ὠθέεσθαι ἀπὸ τοῦ κρημνοῦ λέγουσι ἀλλὰ γῇ
                  κρύπτεσθαι. τὴν δὲ δαίμονα ταύτην τῇ θύουσι λέγουσι αὐτοὶ ταῦροι ἰφιγένειαν τὴν
                  ἀγαμέμνονος εἶναι. πολεμίους δὲ ἄνδρας τοὺς ἂν χειρώσωνται ποιεῦσι τάδε· ἀποταμὼν
                  ἕκαστος κεφαλὴν ἀποφέρεται ἐς τὰ οἰκία, ἔπειτα ἐπὶ ξύλου μεγάλου ἀναπείρας ἱστᾷ
                  ὑπὲρ τῆς οἰκίης ὑπερέχουσαν πολλόν, μάλιστα δὲ ὑπὲρ τῆς καπνοδόκης. φασὶ δὲ
                  τούτους φυλάκους τῆς οἰκίης πάσης ὑπεραιωρέεσθαι. ζώουσι δὲ ἀπὸ ληίης τε καὶ
                  πολέμου.</p>
            </div>
            <div
               n="104"
               type="chapter">
               <p>ἀγάθυρσοι δὲ ἁβρότατοι ἄνδρες εἰσὶ καὶ χρυσοφόροι τὰ μάλιστα, ἐπίκοινον δὲ τῶν
                  γυναικῶν τὴν μίξιν ποιεῦνται, ἵνα κασίγνητοί τε ἀλλήλων ἔωσι καὶ οἰκήιοι ἐόντες
                  πάντες μήτε φθόνῳ μήτ᾽ ἔχθεϊ χρέωνται ἐς ἀλλήλους. τὰ δὲ ἄλλα νόμαια θρήιξι
                  προσκεχωρήκασι.</p>
            </div>
            <div
               n="105"
               type="chapter">
               <p>νευροὶ δὲ νόμοισι μὲν χρέωνται σκυθικοῖσι. γενεῇ δὲ μιῇ πρότερόν σφεας τῆς δαρείου
                  στρατηλασίης κατέλαβε ἐκλιπεῖν τὴν χώρην πᾶσαν ὑπὸ ὀφίων· ὄφις γάρ σφι πολλοὺς μὲν
                  ἡ χώρη ἀνέφαινε, οἱ δὲ πλέονες ἄνωθέν σφι ἐκ τῶν ἐρήμων ἐπέπεσον, ἐς ὃ πιεζόμενοι
                  οἴκησαν μετὰ<rs
                     type="ethnic">βουδίνων</rs>τὴν ἑωυτῶν ἐκλιπόντες. κινδυνεύουσι δὲ οἱ ἄνθρωποι
                  οὗτοι γόητες εἶναι. λέγονται γὰρ ὑπὸ σκυθέων καὶ ἑλλήνων τῶν ἐν τῇ σκυθικῇ
                  κατοικημένων ὡς ἔτεος ἑκάστου ἅπαξ τῶν νευρῶν ἕκαστος λύκος γίνεται ἡμέρας ὀλίγας
                  καὶ αὖτις ὀπίσω ἐς τὠυτὸ κατίσταται· ἐμὲ μέν νυν ταῦτα λέγοντες οὐ πείθουσι,
                  λέγουσι δὲ οὐδὲν ἧσσον, καὶ ὀμνύουσι δὲ λέγοντες.</p>
            </div>
            <div
               n="106"
               type="chapter">
               <p>ἀνδροφάγοι δὲ ἀγριώτατα πάντων ἀνθρώπων ἔχουσι ἤθεα, οὔτε δίκην νομίζοντες οὔτε
                  νόμῳ οὐδενὶ χρεώμενοι. νομάδες δέ εἰσι, ἐσθῆτά τε φορέουσι τῇ σκυθικῇ ὁμοίην,
                  γλῶσσαν δὲ ἰδίην ἱεῖσι , ἀνθρωποφαγέουσι δὲ μοῦνοι τούτων.</p>
            </div>
            <div
               n="107"
               type="chapter">
               <p>μελάγχλαινοι δὲ εἵματα μὲν μέλανα φορέουσι πάντες, ἐπ᾽ ὧν καὶ τὰς ἐπωνυμίας
                  ἔχουσι, νόμοισι δὲ σκυθικοῖσι χρέωνται.</p>
            </div>
            <div
               n="108"
               type="chapter">
               <p><rs
                     type="ethnic">βουδῖνοι</rs>δέ, ἔθνος ἐὸν μέγα καὶ πολλόν, γλαυκόν τε πᾶν
                  ἰσχυρῶς ἐστι καὶ πυρρόν. πόλις δὲ ἐν αὐτοῖσι πεπόλισται ξυλίνη, οὔνομα δὲ τῇ πόλι
                  ἐστὶ γελωνός· τοῦ δὲ τείχεος μέγαθος κῶλον ἕκαστον τριήκοντα σταδίων ἐστί, ὑψηλὸν
                  δὲ καὶ πᾶν ξύλινον, καὶ αἱ οἰκίαι αὐτῶν ξύλιναι καὶ τὰ ἱρά. ἔστι γὰρ δὴ αὐτόθι
                  ἑλληνικῶν θεῶν ἱρὰ ἑλληνικῶς κατεσκευασμένα ἀγάλμασί τε καὶ βωμοῖσι καὶ νηοῖσι
                  ξυλίνοισι, καὶ τῷ διονύσῳ τριετηρίδας ἀνάγουσι καὶ βακχεύουσι. εἰσὶ γὰρ οἱ γελωνοὶ
                  τὸ ἀρχαῖον ἕλληνες, ἐκ τῶν δὲ ἐμπορίων ἐξαναστάντες οἴκησαν ἐν τοῖσι<rs
                     type="ethnic">βουδίνοισι</rs>· καὶ γλώσσῃ τὰ μὲν σκυθικῇ, τὰ δὲ ἑλληνικῇ
                  χρέωνται.</p>
            </div>
            <div
               n="109"
               type="chapter">
               <p><rs
                     type="ethnic">βουδῖνοι</rs>δὲ οὐ τῇ αὐτῇ γλώσσῃ χρέωνται καὶ γελωνοί, οὐδὲ
                  δίαιτα ἡ αὐτή· οἱ μὲν γὰρ<rs
                     type="ethnic">βουδῖνοι</rs>ἐόντες αὐτόχθονες νομάδες τέ εἰσι καὶ
                  φθειροτραγέουσι μοῦνοι τῶν ταύτῃ, γελωνοὶ δὲ γῆς τε ἐργάται καὶ σιτοφάγοι καὶ
                  κήπους ἐκτημένοι, οὐδὲν τὴν ἰδέην ὅμοιοι οὐδὲ τὸ χρῶμα. ὑπὸ μέντοι ἑλλήνων
                  καλέονται καὶ οἱ<rs
                     type="ethnic">βουδῖνοι</rs>γελωνοί, οὐκ ὀρθῶς καλεόμενοι. ἡ δὲ χώρη σφέων πᾶσά
                  ἐστι δασέα ἴδῃσι παντοίῃσι· ἐν δὲ τῇ ἴδῃ τῇ πλείστῃ ἐστὶ λίμνη μεγάλη τε καὶ πολλὴ
                  καὶ ἕλος καὶ κάλαμος περὶ αὐτήν. ἐν δὲ ταύτῃ ἐνύδριες ἁλίσκονται καὶ κάστορες καὶ
                  ἄλλα θηρία τετραγωνοπρόσωπα, τῶν τὰ δέρματα παρὰ τὰς σισύρνας παραρράπτεται, καὶ
                  οἱ ὄρχιες αὐτοῖσί εἰσι χρήσιμοι ἐς ὑστερέων ἄκεσιν.</p>
            </div>
            <div
               n="110"
               type="chapter">
               <p><seg
                     n="1">σαυροματέων δὲ πέρι ὧδε λέγεται. ὅτε ἕλληνες ἀμαζόσι ἐμαχέσαντο τὰς δὲ
                     ἀμαζόνας καλέουσι οἱ σκύθαι<term
                        xml:lang="scy">οἰόρπατα</term>, δύναται δὲ τὸ οὔνομα τοῦτο κατὰ ἑλλάδα
                        γλῶσσαν<gloss>ἀνδροκτόνοι</gloss>·<term
                        xml:lang="scy">οἰὸρ</term>γὰρ καλέουσι<gloss>ἄνδρα</gloss>, τὸ δὲ<term
                        xml:lang="scy">πατὰ</term><gloss>κτείνειν</gloss>, τότε λόγος τοὺς ἕλληνας
                     νικήσαντας τῇ ἐπὶ θερμώδοντι μάχῃ ἀποπλέειν ἄγοντας τρισὶ πλοίοισι τῶν ἀμαζόνων
                     ὅσας ἐδυνέατο ζωγρῆσαι· τὰς δὲ ἐν τῷ πελάγεϊ ἐπιθεμένας ἐκκόψαι τοὺς
                     ἄνδρας.</seg><seg
                     n="2">πλοῖα δὲ οὐ γινώσκειν αὐτὰς οὐδὲ πηδαλίοισι χρᾶσθαι οὐδὲ ἱστίοισι οὐδὲ
                     εἰρεσίῃ· ἀλλ᾽ ἐπεὶ ἐξέκοψαν τοὺς ἄνδρας, ἐφέροντο κατὰ κῦμα καὶ ἄνεμον. καὶ
                     ἀπικνέονται τῆς λίμνης τῆς μαιήτιδος ἐπὶ κρημνούς· οἱ δὲ κρημνοί εἰσι γῆς τῆς
                     σκυθέων τῶν ἐλευθέρων. ἐνθαῦτα ἀποβᾶσαι ἀπὸ τῶν πλοίων αἱ ἀμαζόνες ὁδοιπόρεον
                     ἐς τὴν οἰκεομένην. ἐντυχοῦσαι δὲ πρώτῳ ἱπποφορβίῳ τοῦτο διήρπασαν καὶ ἐπὶ
                     τούτων ἱππαζόμεναι ἐληίζοντο τὰ τῶν σκυθέων.</seg></p>
            </div>
            <div
               n="111"
               type="chapter">
               <p>οἱ δὲ σκύθαι οὐκ εἶχον συμβαλέσθαι τὸ πρῆγμα· οὔτε γὰρ φωνὴν οὔτε ἐσθῆτα οὔτε τὸ
                  ἔθνος ἐγίνωσκον, ἀλλ᾽ ἐν θώματι ἦσαν ὁκόθεν ἔλθοιεν. ἐδόκεον δ᾽ αὐτὰς εἶναι ἄνδρας
                  τὴν αὐτὴν ἡλικίην ἔχοντας, μάχην τε δὴ πρὸς αὐτὰς ἐποιεῦντο· ἐκ δὲ τῆς μάχης τῶν
                  νεκρῶν ἐκράτησαν οἱ σκύθαι καὶ οὕτω ἔγνωσαν ἐούσας γυναῖκας. βουλευομένοισι ὦν
                  αὐτοῖσι ἔδοξε κτείνειν μὲν οὐδενὶ τρόπῳ ἔτι αὐτάς, ἑωυτῶν δὲ τοὺς νεωτάτους
                  ἀποπέμψαι ἐς αὐτάς, πλῆθος εἰκάσαντας ὅσαι περ ἐκεῖναι ἦσαν· τούτους δὲ
                  στρατοπεδεύεσθαι πλησίον ἐκεινέων καὶ ποιέειν τά περ ἂν καὶ ἐκεῖναι ποιέωσι· ἢν δὲ
                  αὐτοὺς διώκωσι, μάχεσθαι μὲν μή, ὑποφεύγειν δέ· ἐπεὰν δὲ παύσωνται, ἐλθόντας αὖτις
                  πλησίον στρατοπεδεύεσθαι. ταῦτα ἐβουλεύσαντο οἱ σκύθαι βουλόμενοι ἐξ αὐτέων παῖδας
                  ἐκγενήσεσθαι.</p>
            </div>
            <div
               n="112"
               type="chapter">
               <p>ἀποπεμφθέντες δὲ οἱ νεηνίσκοι ἐποίευν τὰ ἐντεταλμένα. ἐπεὶ δὲ ἔμαθον αὐτοὺς αἱ
                  ἀμαζόνες ἐπ᾽ οὐδεμιῇ δηλήσι ἀπιγμένους, ἔων χαίρειν· προσεχώρεον δὲ πλησιαιτέρω τὸ
                  στρατόπεδον τῷ στρατοπέδῳ ἐπ᾽ ἡμέρῃ ἑκάστῃ. εἶχον δὲ οὐδὲν οὐδ᾽ οἱ νεηνίσκοι,
                  ὥσπερ οὐδὲ αἱ ἀμαζόνες, εἰ μὴ τὰ ὅπλα καὶ τοὺς ἵππους· ἀλλὰ ζόην ἔζωον τὴν αὐτὴν
                  ἐκείνῃσι, θηρεύοντές τε καὶ ληιζόμενοι.</p>
            </div>
            <div
               n="113"
               type="chapter">
               <p>ἐποίευν δὲ αἱ ἀμαζόνες ἐς τὴν μεσαμβρίην τοιόνδε· ἐγίνοντο σποράδες κατὰ μίαν τε
                  καὶ δύο, πρόσω δὴ ἀπ᾽ ἀλληλέων ἐς εὐμαρείην ἀποσκιδνάμεναι. μαθόντες δὲ καὶ οἱ
                  σκύθαι ἐποίευν τὠυτὸ τοῦτο. καί τις μουνωθεισέων τινὶ αὐτέων ἐνεχρίμπτετο, καὶ ἡ
                  ἀμαζὼν οὐκ ἀπωθέετο ἀλλὰ περιεῖδε χρήσασθαι. καὶ φωνῆσαι μὲν οὐκ εἶχε οὐ γὰρ
                  συνίεσαν ἀλλήλων , τῇ δὲ χειρὶ ἔφραζε ἐς τὴν ὑστεραίην ἐλθεῖν ἐς τὠυτὸ χωρίον καὶ
                  ἕτερον ἄγειν, σημαίνουσα δύο γενέσθαι καὶ αὐτὴ ἑτέρην ἄξειν. ὁ δὲ νεηνίσκος, ἐπεὶ
                  ἀπῆλθε, ἔλεξε ταῦτα πρὸς τοὺς λοιπούς· τῇ δὲ ὑστεραίῃ ἦλθε ἐς τὸ χωρίον αὐτός τε
                  οὗτος καὶ ἕτερον ἦγε, καὶ τὴν ἀμαζόνα εὗρε δευτέρην αὐτὴν ὑπομένουσαν. οἱ δὲ
                  λοιποὶ νεηνίσκοι, ὡς ἐπύθοντο ταῦτα, καὶ αὐτοὶ ἐκτιλώσαντο τὰς λοιπὰς τῶν
                  ἀμαζόνων.</p>
            </div>
            <div
               n="114"
               type="chapter">
               <p>μετὰ δὲ συμμείξαντες τὰ στρατόπεδα οἴκεον ὁμοῦ, γυναῖκα ἔχων ἕκαστος ταύτην τῇ τὸ
                  πρῶτον ἐμίχθη.</p>
               <p>τὴν δὲ φωνὴν τὴν μὲν τῶν γυναικῶν οἱ ἄνδρες οὐκ ἐδυνέατο μαθεῖν, τὴν δὲ τῶν ἀνδρῶν
                  αἱ γυναῖκες συνέλαβον. ἐπεὶ δὲ συνῆκαν ἀλλήλων, ἔλεξαν πρὸς τὰς ἀμαζόνας τάδε οἱ ἄνδρες·<q
                     n="195"
                     who="#Scythians">ἡμῖν εἰσὶ μὲν τοκέες, εἰσὶ δὲ καὶ κτήσιες. νῦν ὦν μηκέτι
                     πλέονα χρόνον ζόην τοιήνδε ἔχωμεν, ἀλλ᾽ ἀπελθόντες ἐς τὸ πλῆθος διαιτώμεθα·
                     γυναῖκας δὲ ἕξομεν ὑμέας καὶ οὐδαμὰς ἄλλας.</q>αἱ δὲ πρὸς ταῦτα ἔλεξαν τάδε·<q
                     n="196"
                     who="#Amazons">ἡμεῖς οὐκ ἂν δυναίμεθα οἰκέειν μετὰ τῶν ὑμετερέων γυναικῶν· οὐ
                     γὰρ τὰ αὐτὰ νόμαια ἡμῖν τε κἀκείνῃσί ἐστι. ἡμεῖς μὲν τοξεύομέν τε καὶ
                     ἀκοντίζομεν καὶ ἱππαζόμεθα, ἔργα δὲ γυναικήια οὐκ ἐμάθομεν· αἱ δὲ ὑμέτεραι
                     γυναῖκες τούτων μὲν οὐδὲν τῶν ἡμεῖς κατελέξαμεν ποιεῦσι, ἔργα δὲ γυναικήια
                     ἐργάζονται μένουσαι ἐν τῇσι ἁμάξῃσι, οὔτ᾽ ἐπὶ θήρην ἰοῦσαι οὔτε ἄλλῃ οὐδαμῇ.
                     οὐκ ἂν ὦν δυναίμεθα ἐκείνῃσι συμφέρεσθαι. ἀλλ᾽, εἰ βούλεσθε γυναῖκας ἔχειν
                     ἡμέας καὶ δοκέειν εἶναι δικαιότατοι, ἐλθόντες παρὰ τοὺς τοκέας ἀπολάχετε τῶν
                     κτημάτων τὸ μέρος, καὶ ἔπειτα ἐλθόντες οἰκέωμεν ἐπ᾽ ἡμέων αὐτῶν.</q></p>
            </div>
            <div
               n="115"
               type="chapter">
               <p>ἐπείθοντο καὶ ἐποίησαν ταῦτα οἱ νεηνίσκοι. ἐπείτε δὲ ἀπολαχόντες τῶν κτημάτων τὸ
                  ἐπιβάλλον ἦλθον ὀπίσω παρὰ τὰς ἀμαζόνας, ἔλεξαν αἱ γυναῖκες πρὸς αὐτοὺς τάδε.<q
                     n="197"
                     who="#Amazons">ἡμέας ἔχει φόβος τε καὶ δέος, ὅκως χρὴ οἰκέειν ἐν τῷδε τῷ χώρῳ,
                     τοῦτο μὲν ὑμέας ἀποστερησάσας πατέρων, τοῦτο δὲ τὴν γῆν τὴν ὑμετέρην
                     δηλησαμένας πολλά. ἀλλ᾽ ἐπείτε ἀξιοῦτε ἡμέας γυναῖκας ἔχειν, τάδε ποιέετε ἅμα
                     ἡμῖν· φέρετε ἐξαναστέωμεν ἐκ τῆς γῆς τῆσδε καὶ περήσαντες τάναϊν ποταμὸν
                     οἰκέωμεν.</q>ἐπείθοντο καὶ ταῦτα οἱ νεηνίσκοι.</p>
            </div>
            <div
               n="116"
               type="chapter">
               <p>διαβάντες δὲ τὸν τάναϊν ὁδοιπόρεον πρὸς ἥλιον ἀνίσχοντα τριῶν μὲν ἡμερέων ἀπὸ τοῦ
                  τανάϊδος ὁδόν, τριῶν δὲ ἀπὸ τῆς λίμνης τῆς μαιήτιδος πρὸς βορέην ἄνεμον.
                  ἀπικόμενοι δὲ ἐς τοῦτον τὸν χῶρον ἐν τῷ νῦν κατοίκηνται, οἴκησαν τοῦτον. καὶ
                  διαίτῃ ἀπὸ τούτου χρέωνται τῇ παλαιῇ τῶν σαυροματέων αἱ γυναῖκες, καὶ ἐπὶ θήρην
                  ἐπ᾽ ἵππων ἐκφοιτῶσαι καὶ ἅμα τοῖσι ἀνδράσι καὶ χωρὶς τῶν ἀνδρῶν, καὶ ἐς πόλεμον
                  φοιτῶσαι καὶ στολὴν τὴν αὐτὴν τοῖσι ἀνδράσι φορέουσαι.</p>
            </div>
            <div
               n="117"
               type="chapter">
               <p>φωνῇ δὲ οἱ σαυρομάται νομίζουσι σκυθικῇ, σολοικίζοντες αὐτῇ ἀπὸ τοῦ ἀρχαίου, ἐπεὶ
                  οὐ χρηστῶς ἐξέμαθον αὐτὴν αἱ ἀμαζόνες. τὰ περὶ γάμων δὲ ὧδέ σφι διάκειται· οὐ
                  γαμέεται παρθένος οὐδεμία πρὶν ἂν τῶν πολεμίων ἄνδρα ἀποκτείνῃ· αἱ δέ τινες αὐτέων
                  καὶ τελευτῶσι γηραιαὶ πρὶν γήμασθαι, οὐ δυνάμεναι τὸν νόμον ἐκπλῆσαι.</p>
            </div>
            <div
               n="118"
               type="chapter">
               <p>ἐπὶ τούτων ὦν τῶν καταλεχθέντων ἐθνέων τοὺς βασιλέας ἁλισμένους ἀπικόμενοι τῶν
                  σκυθέων οἱ ἄγγελοι ἔλεγον ἐκδιδάσκοντες ὡς ὁ πέρσης, ἐπειδή οἱ τὰ ἐν τῇ ἠπείρῳ τῇ
                  ἑτέρῃ πάντα κατέστραπται, γέφυραν ζεύξας ἐπὶ τῷ αὐχένι τοῦ βοσπόρου διαβέβηκε ἐς
                  τήνδε τὴν ἤπειρον, διαβὰς δὲ καὶ καταστρεψάμενος θρήικας γεφυροῖ ποταμὸν ἴστρον,
                  βουλόμενος καὶ τάδε πάντα ὑπ᾽ ἑωυτῷ ποιήσασθαι.<q
                     n="198"
                     who="#Scythians">ὑμεῖς ὦν μηδενὶ τρόπῳ ἐκ τοῦ μέσου κατήμενοι περιίδητε ἡμέας
                     διαφθαρέντας, ἀλλὰ τὠυτὸ νοήσαντες ἀντιάζωμεν τὸν ἐπιόντα. οὐκ ὦν ποιήσετε
                     ταῦτα; ἡμεῖς μὲν πιεζόμενοι ἢ ἐκλείψομεν τὴν χώρην ἢ μένοντες ὁμολογίῃ
                     χρησόμεθα· τί γὰρ πάθωμεν μὴ βουλομένων ὑμέων τιμωρέειν; ὑμῖν δὲ οὐδὲν ἐπὶ
                     τούτῳ ἔσται ἐλαφρότερον· ἥκει γὰρ ὁ πέρσης οὐδέν τι μᾶλλον ἐπ᾽ ἡμέας ἢ οὐ καὶ
                     ἐπ᾽ ὑμέας, οὐδέ οἱ καταχρήσει ἡμέας καταστρεψαμένῳ ὑμέων ἀπέχεσθαι. μέγα δὲ
                     ὑμῖν λόγων τῶνδε μαρτύριον ἐρέομεν· εἰ γὰρ ἐπ᾽ ἡμέας μούνους ἐστρατηλάτεε ὁ
                     πέρσης τείσασθαι τῆς πρόσθε δουλοσύνης βουλόμενος, χρῆν αὐτὸν πάντων τῶν ἄλλων
                     ἀπεχόμενον ἰέναι οὕτω ἐπὶ τὴν ἡμετέρην· καὶ ἂν ἐδήλου πᾶσι ὡς ἐπὶ σκύθας
                     ἐλαύνει καὶ οὐκ ἐπὶ τοὺς ἄλλους. νῦν δὲ ἐπείτε τάχιστα διέβη ἐς τήνδε τὴν
                     ἤπειρον, τοὺς αἰεὶ ἐμποδὼν γινομένους ἡμεροῦται πάντας· τούς τε δὴ ἄλλους ἔχει
                     ὑπ᾽ ἑωυτῷ θρήικας καὶ δὴ καὶ τοὺς ἡμῖν ἐόντας πλησιοχώρους γέτας.</q></p>
            </div>
            <div
               n="119"
               type="chapter">
               <p><seg
                     n="1">ταῦτα σκυθέων ἐπαγγελλομένων ἐβουλεύοντο οἱ βασιλέες οἱ ἀπὸ τῶν ἐθνέων
                     ἥκοντες, καί σφεων ἐσχίσθησαν αἱ γνῶμαι. ὁ μὲν γελωνὸς καὶ ὁ<rs
                        type="ethnic">βουδῖνος</rs>καὶ ὁ σαυρομάτης κατὰ τὠυτὸ γενόμενοι ὑπεδέκοντο
                     σκύθῃσι τιμωρήσειν, ὁ δὲ ἀγάθυρσος καὶ νευρὸς καὶ ἀνδροφάγος καὶ οἱ τῶν
                     μελαγχλαίνων καὶ ταύρων τάδε σκύθῃσι ὑπεκρίναντο·</seg><seg
                     n="2"><q
                        n="199"
                        who="#northern-kings">εἰ μὲν μὴ ὑμεῖς ἔατε οἱ πρότεροι ἀδικήσαντες πέρσας
                        καὶ ἄρξαντες πολέμου, τούτων δεόμενοι τῶν νῦν δέεσθε λέγειν τε ἂν ἐφαίνεσθε
                        ἡμῖν ὀρθά, καὶ ἡμεῖς ὑπακούσαντες τὠυτὸ ἂν ὑμῖν ἐπρήσσομεν.</q></seg><seg
                     n="3"><q
                        n="199">νῦν δὲ ὑμεῖς τε ἐς τὴν ἐκείνων ἐσβαλόντες γῆν ἄνευ ἡμέων ἐπεκρατέετε
                        περσέων ὅσον χρόνον ὑμῖν ὁ θεὸς παρεδίδου, καὶ ἐκεῖνοι, ἐπεί σφεας ὡυτὸς
                        θεὸς ἐγείρει, τὴν ὁμοίην ὑμῖν ἀποδιδοῦσι. ἡμεῖς δὲ οὔτε τι τότε ἠδικήσαμεν
                        τοὺς ἄνδρας τούτους οὐδὲν οὔτε νῦν πρότεροι πειρησόμεθα ἀδικέειν.</q></seg><seg
                     n="4"><q
                        n="199">ἢν μέντοι ἐπίῃ καὶ ἐπὶ τὴν ἡμετέρην ἄρξῃ τε ἀδικέων, καὶ ἡμεῖς
                        ἀπωσόμεθα. μέχρι δὲ τοῦτο ἴδωμεν, μενέομεν παρ᾽ ἡμῖν αὐτοῖσι· ἥκειν γὰρ
                        δοκέομεν οὐκ ἐπ᾽ ἡμέας πέρσας, ἀλλ᾽ ἐπὶ τοὺς αἰτίους τῆς ἀδικίης
                        γενομένους.</q></seg></p>
            </div>
            <div
               n="120"
               type="chapter">
               <p>ταῦτα ὡς ἀπενειχθέντα ἐπύθοντο οἱ σκύθαι, ἐβουλεύοντο ἰθυμαχίην μὲν μηδεμίαν
                  ποιέεσθαι ἐκ τοῦ ἐμφανέος, ὅτε δή σφι οὗτοί γε σύμμαχοι οὐ προσεγίνοντο,
                  ὑπεξιόντες δὲ καὶ ὑπεξελαύνοντες τὰ φρέατα τὰ παρεξίοιεν αὐτοὶ καὶ τὰς κρήνας
                  συγχοῦν, τὴν ποίην τε ἐκ τῆς γῆς ἐκτρίβειν, διχοῦ σφέας διελόντες. καὶ πρὸς μὲν
                  τὴν μίαν τῶν μοιρέων, τῆς ἐβασίλευε σκώπασις, προσχωρέειν σαυρομάτας· τούτους μὲν
                  δὴ ὑπάγειν, ἢν ἐπὶ τοῦτο τράπηται ὁ πέρσης, ἰθὺ τανάϊδος ποταμοῦ παρὰ τὴν μαιῆτιν
                  λίμνην ὑποφεύγοντας, ἀπελαύνοντός τε τοῦ πέρσεω ἐπιόντας διώκειν. αὕτη μέν σφι μία
                  ἦν μοῖρα τῆς βασιληίης τεταγμένη ταύτην τὴν ὁδὸν ἥ περ εἴρηται. τὰς δὲ δύο τῶν
                  βασιληίων, τήν τε μεγάλην τῆς ἦρχε ἰδάνθυρσος καὶ τὴν τρίτην τῆς ἐβασίλευε
                  τάξακις, συνελθούσας ἐς τὠυτὸ καὶ γελωνῶν τε καὶ<rs
                     type="ethnic">βουδίνων</rs>προσγενομένων, ἡμέρης καὶ τούτους ὁδῷ προέχοντας τῶν
                  περσέων ὑπεξάγειν, ὑπιόντας τε καὶ ποιεῦντας τὰ βεβουλευμένα· πρῶτα μέν νυν
                  ὑπάγειν σφέας ἰθὺ τῶν χωρέων τῶν ἀπειπαμένων τὴν σφετέρην συμμαχίην, ἵνα καὶ
                  τούτους ἐκπολεμώσωσι· εἰ δὲ μὴ ἑκόντες γε ὑπέδυσαν τὸν πόλεμον τὸν πρὸς πέρσας,
                  ἀλλ᾽ ἀέκοντας ἐκπολεμώσεσθαι · μετὰ δὲ τοῦτο ὑποστρέφειν ἐς τὴν σφετέρην καὶ
                  ἐπιχειρέειν, ἢν δὴ βουλευομένοισι δοκέῃ.</p>
            </div>
            <div
               n="121"
               type="chapter">
               <p>ταῦτα οἱ σκύθαι βουλευσάμενοι ὑπηντίαζον τὴν δαρείου στρατιήν, προδρόμους
                  ἀποστείλαντες τῶν ἱππέων τοὺς ἀρίστους. τὰς δὲ ἁμάξας ἐν τῇσί σφι διαιτᾶτο τὰ
                  τέκνα τε καὶ αἱ γυναῖκες πάσας καὶ τὰ πρόβατα πάντα, πλὴν ὅσα σφι ἐς φορβὴν ἱκανὰ
                  ἦν, τοσαῦτα ὑπολιπόμενοι τὰ ἄλλα ἅμα τῇσι ἁμάξῃσι προέπεμψαν, ἐντειλάμενοι αἰεὶ τὸ
                  πρὸς βορέω ἐλαύνειν.</p>
            </div>
            <div
               n="122"
               type="chapter">
               <p>ταῦτα μὲν δὴ προεκομίζετο, τῶν δὲ σκυθέων οἱ πρόδρομοι ὡς εὗρον τοὺς πέρσας ὅσον
                  τε τριῶν ἡμερέων ὁδὸν ἀπέχοντας ἀπὸ τοῦ ἴστρου, οὗτοι μὲν τούτους εὑρόντες ἡμέρης
                  ὁδῷ προέχοντες ἐστρατοπεδεύοντο τὰ ἐκ τῆς γῆς φυόμενα λεαίνοντες. οἱ δὲ πέρσαι ὡς
                  εἶδον ἐπιφανεῖσαν τῶν σκυθέων τὴν ἵππον, ἐπήισαν κατὰ στίβον αἰεὶ ὑπαγόντων· καὶ
                  ἔπειτα πρὸς γὰρ τὴν μίαν τῶν μοιρέων ἴθυσαν οἱ πέρσαι ἐδίωκον πρὸς ἠῶ τε καὶ ἰθὺ
                  τανάϊδος. διαβάντων δὲ τούτων τὸν τάναϊν ποταμὸν οἱ πέρσαι ἐπιδιαβάντες ἐδίωκον,
                  ἐς ὃ τῶν σαυροματέων τὴν χώρην διεξελθόντες ἀπίκοντο ἐς τὴν τῶν<rs
                     type="ethnic">βουδίνων</rs>.</p>
            </div>
            <div
               n="123"
               type="chapter">
               <p>ὅσον μὲν δὴ χρόνον οἱ πέρσαι ἤισαν διὰ τῆς σκυθικῆς καὶ τῆς σαυρομάτιδος χώρης, οἱ
                  δὲ εἶχον οὐδὲν σίνεσθαι, ἅτε τῆς χώρης ἐούσης χέρσου· ἐπείτε δὲ ἐς τὴν τῶν<rs
                     type="ethnic">βουδίνων</rs>χώρην ἐσέβαλον, ἐνθαῦτα δὴ ἐντυχόντες τῷ ξυλίνῳ
                  τείχεϊ, ἐκλελοιπότων τῶν<rs
                     type="ethnic">βουδίνων</rs>καὶ κεκενωμένου τοῦ τείχεος πάντων, ἐνέπρησαν αὐτό.
                  τοῦτο δὲ ποιήσαντες εἵποντο αἰεὶ τὸ πρόσω κατὰ στίβον, ἐς ὃ διεξελθόντες ταύτην ἐς
                  τὴν ἔρημον ἀπίκοντο. ἡ δὲ ἔρημος αὕτη ὑπὸ οὐδαμῶν νέμεται ἀνδρῶν, κεῖται δὲ ὑπὲρ τῆς<rs
                     type="ethnic">βουδίνων</rs>χώρης, ἐοῦσα πλῆθος ἑπτὰ ἡμερέων ὁδοῦ· ὑπὲρ δὲ τῆς
                  ἐρήμου θυσσαγέται οἰκέουσι, ποταμοὶ δὲ ἐξ αὐτῶν τέσσερες μεγάλοι ῥέοντες διὰ
                  μαιητέων ἐκδιδοῦσι ἐς τὴν λίμνην τὴν καλεομένην μαιῆτιν, τοῖσι οὐνόματα κεῖται
                  τάδε· λύκος, ὄαρος, τάναϊς, σύργις.</p>
            </div>
            <div
               n="124"
               type="chapter">
               <p>ἐπεὶ ὦν ὁ δαρεῖος ἦλθε ἐς τὴν ἔρημον, παυσάμενος τοῦ δρόμου ἵδρυσε τὴν στρατιὴν
                  ἐπὶ ποταμῷ ὀάρῳ. τοῦτο δὲ ποιήσας ὀκτὼ τείχεα ἐτείχεε μεγάλα, ἴσον ἀπ᾽ ἀλλήλων
                  ἀπέχοντα, σταδίους ὡς ἑξήκοντα μάλιστά κῃ, τῶν ἔτι ἐς ἐμὲ τὰ ἐρείπια σόα ἦν. ἐν ᾧ
                  δὲ οὗτος πρὸς ταῦτα ἐτρέπετο, οἱ διωκόμενοι σκύθαι περιελθόντες τὰ κατύπερθε
                  ὑπέστρεφον ἐς τὴν σκυθικήν. ἀφανισθέντων δὲ τούτων τὸ παράπαν, ὡς οὐκέτι
                  ἐφαντάζοντό σφι, οὕτω δὴ ὁ δαρεῖος τείχεα μὲν ἐκεῖνα ἡμίεργα μετῆκε, αὐτὸς δὲ
                  ὑποστρέψας ἤιε πρὸς ἑσπέρην, δοκέων τούτους τε πάντας τοὺς σκύθας εἶναι καὶ πρὸς
                  ἑσπέρην σφέας φεύγειν.</p>
            </div>
            <div
               n="125"
               type="chapter">
               <p><seg
                     n="1">ἐλαύνων δὲ τὴν ταχίστην τὸν στρατὸν ὡς ἐς τὴν σκυθικὴν ἀπίκετο, ἐνέκυρσε
                     ἀμφοτέρῃσι τῇσι μοίρῃσι τῶν σκυθέων, ἐντυχὼν δὲ ἐδίωκε ὑπεκφέροντας ἡμέρης
                     ὁδῷ.</seg><seg
                     n="2">καί, οὐ γὰρ ἀνίει ἐπιὼν ὁ δαρεῖος, οἱ σκύθαι κατὰ τὰ βεβουλευμένα
                     ὑπέφευγον ἐς τῶν ἀπειπαμένων τὴν σφετέρην συμμαχίην, πρώτην δὲ ἐς τῶν
                     μελαγχλαίνων τὴν γῆν.</seg><seg
                     n="3">ὡς δὲ ἐσβαλόντες τούτους ἐτάραξαν οἵ τε σκύθαι καὶ οἱ πέρσαι, κατηγέοντο
                     οἱ σκύθαι ἐς τῶν ἀνδροφάγων τοὺς χώρους, ταραχθέντων δὲ καὶ τούτων ὑπῆγον ἐπὶ
                     τὴν νευρίδα, ταρασσομένων δὲ καὶ τούτων ἤισαν ὑποφεύγοντες οἱ σκύθαι ἐς τοὺς
                     ἀγαθύρσους.</seg><seg
                     n="4">ἀγάθυρσοι δὲ ὁρῶντες καὶ τοὺς ὁμούρους φεύγοντας ὑπὸ σκυθέων καὶ
                     τεταραγμένους, πρὶν ἤ σφι ἐμβαλεῖν τοὺς σκύθας πέμψαντες κήρυκα ἀπηγόρευον
                     σκύθῃσι μὴ ἐπιβαίνειν τῶν σφετέρων οὔρων, προλέγοντες ὡς εἰ πειρήσονται
                     ἐσβαλόντες, σφίσι πρῶτα διαμαχήσονται.</seg><seg
                     n="5">ἀγάθυρσοι μὲν δὴ προείπαντες ταῦτα ἐβοήθεον ἐπὶ τοὺς οὔρους, ἐρύκειν ἐν
                     νόῳ ἔχοντες τοὺς ἐπιόντας· μελάγχλαινοι δὲ καὶ ἀνδροφάγοι καὶ νευροὶ ἐσβαλόντων
                     τῶν περσέων ἅμα σκύθῃσι οὔτε πρὸς ἀλκὴν ἐτρέποντο ἐπιλαθόμενοί τε τῆς ἀπειλῆς
                     ἔφευγον αἰεὶ τὸ πρὸς βορέω ἐς τὴν ἔρημον τεταραγμένοι.</seg><seg
                     n="6">οἱ δὲ σκύθαι ἐς μὲν τοὺς ἀγαθύρσους οὐκέτι ἀπείπαντας ἀπικνέοντο, οἱ δὲ
                     ἐκ τῆς νευρίδος χώρης ἐς τὴν σφετέρην κατηγέοντο τοῖσι πέρσῃσι.</seg></p>
            </div>
            <div
               n="126"
               type="chapter">
               <p>ὡς δὲ πολλὸν τοῦτο ἐγίνετο καὶ οὐκ ἐπαύετο, πέμψας δαρεῖος ἱππέα παρὰ τὸν σκυθέων
                  βασιλέα ἰδάνθυρσον ἔλεγε τάδε·<q
                     n="200"
                     who="#Darius">δαιμόνιε ἀνδρῶν, τί φεύγεις αἰεί, ἐξεόν τοι τῶνδε τὰ ἕτερα
                     ποιέειν; εἰ μὲν γὰρ ἀξιόχρεος δοκέεις εἶναι σεωυτῷ τοῖσι ἐμοῖσι πρήγμασι
                     ἀντιωθῆναι, σὺ δὲ στάς τε καὶ παυσάμενος πλάνης μάχεσθαι· εἰ δὲ συγγινώσκεαι
                     εἶναι ἥσσων, σὺ δὲ καὶ οὕτω παυσάμενος τοῦ δρόμου δεσπότῃ τῷ σῷ δῶρα φέρων γῆν
                     τε καὶ ὕδωρ ἐλθὲ ἐς λόγους.</q></p>
            </div>
            <div
               n="127"
               type="chapter">
               <p>πρὸς ταῦτα ὁ σκυθέων βασιλεὺς ἰδάνθυρσος ἔλεγε τάδε·<q
                     n="201"
                     who="#Idanthyrsus">οὕτω τὸ ἐμὸν ἔχει, ὦ πέρσα· ἐγὼ οὐδένα κω ἀνθρώπων δείσας
                     ἔφυγον οὔτε πρότερον οὔτε νῦν σὲ φεύγω· οὐδέ τι νεώτερόν εἰμι ποιήσας νῦν ἢ καὶ
                     ἐν εἰρήνῃ ἐώθεα ποιέειν. ὅ τι δὲ οὐκ αὐτίκα μάχομαί τοι, ἐγὼ καὶ τοῦτο σημανέω·
                     ἡμῖν οὔτε ἄστεα οὔτε γῆ πεφυτευμένη ἔστι, τῶν πέρι δείσαντες μὴ ἁλῷ ἢ καρῇ
                     ταχύτερον ἂν ὑμῖν συμμίσγοιμεν ἐς μάχην. εἰ δὲ δέοι πάντως ἐς τοῦτο κατὰ τάχος
                     ἀπικνέεσθαι, τυγχάνουσι ἡμῖν ἐόντες τάφοι πατρώιοι· φέρετε, τούτους ἀνευρόντες
                     συγχέειν πειρᾶσθε αὐτούς, καὶ γνώσεσθε τότε εἴτε ὑμῖν μαχησόμεθα περὶ τῶν τάφων
                     εἴτε καὶ οὐ μαχησόμεθα. πρότερον δέ, ἢν μὴ ἡμέας λόγος αἱρέῃ, οὐ συμμείξομέν
                     τοι. ἀμφὶ μὲν μάχῃ τοσαῦτα εἰρήσθω. δεσπότας δὲ ἐμοὺς ἐγὼ δία τε νομίζω τὸν
                     ἐμὸν πρόγονον καὶ ἱστίην τὴν σκυθέων βασίλειαν μούνους εἶναι. σοὶ δὲ ἀντὶ μὲν
                     δώρων γῆς τε καὶ ὕδατος δῶρα πέμψω τοιαῦτα οἷα σοὶ πρέπει ἐλθεῖν, ἀντὶ δὲ τοῦ
                     ὅτι δεσπότης ἔφησας εἶναι ἐμός, κλαίειν λέγω. τοῦτό ἐστι ἡ ἀπὸ σκυθέων
                     ῥῆσις.</q></p>
            </div>
            <div
               n="128"
               type="chapter">
               <p>ὁ μὲν δὴ κῆρυξ οἰχώκεε ἀγγελέων ταῦτα δαρείῳ, οἱ δὲ σκυθέων βασιλέες ἀκούσαντες
                  τῆς δουλοσύνης τὸ οὔνομα ὀργῆς ἐπλήσθησαν. τὴν μὲν δὴ μετὰ σαυροματέων μοῖραν
                  ταχθεῖσαν, τῆς ἦρχε σκώπασις, πέμπουσι ἴωσι κελεύοντες ἐς λόγους ἀπικέσθαι,
                  τούτοισι οἳ τὸν ἴστρον ἐζευγμένον ἐφρούρεον· αὐτῶν δὲ τοῖσι ὑπολειπομένοισι ἔδοξε
                  πλανᾶν μὲν μηκέτι πέρσας, σῖτα δὲ ἑκάστοτε ἀναιρεομένοισι ἐπιτίθεσθαι. νωμῶντες ὦν
                  σῖτα ἀναιρεομένους τοὺς δαρείου ἐποίευν τὰ βεβουλευμένα. ἡ μὲν δὴ ἵππος τὴν ἵππον
                  αἰεὶ τρέπεσκε ἡ τῶν σκυθέων, οἱ δὲ τῶν περσέων ἱππόται φεύγοντες ἐσέπιπτον ἐς τὸν
                  πεζόν, ὁ δὲ πεζὸς ἂν ἐπεκούρεε· οἱ δὲ σκύθαι ἐσαράξαντες τὴν ἵππον ὑπέστρεφον, τὸν
                  πεζὸν φοβεόμενοι. ἐποιεῦντο δὲ καὶ τὰς νύκτας παραπλησίας προσβολὰς οἱ σκύθαι.</p>
            </div>
            <div
               n="129"
               type="chapter">
               <p>τὸ δὲ τοῖσι πέρσῃσί τε ἦν σύμμαχον καὶ τοῖσι σκύθῃσι ἀντίξοον ἐπιτιθεμένοισι τῷ
                  δαρείου στρατοπέδῳ, θῶμα μέγιστον ἐρέω, τῶν τε ὄνων ἡ φωνὴ καὶ τῶν ἡμιόνων τὸ
                  εἶδος. οὔτε γὰρ ὄνον οὔτε ἡμίονον γῆ ἡ σκυθικὴ φέρει, ὡς καὶ πρότερόν μοι
                  δεδήλωται· οὐδὲ ἔστι ἐν τῇ σκυθικῇ πάσῃ χώρῃ τὸ παράπαν οὔτε ὄνος οὔτε ἡμίονος διὰ
                  τὰ ψύχεα. ὑβρίζοντες ὦν οἱ ὄνοι ἐτάρασσον τὴν ἵππον τῶν σκυθέων· πολλάκις δὲ
                  ἐπελαυνόντων ἐπὶ τοὺς πέρσας μεταξὺ ὅκως ἀκούσειαν οἱ ἵπποι τῶν ὄνων τῆς φωνῆς,
                  ἐταράσσοντό τε ὑποστρεφόμενοι καὶ ἐν θώματι ἔσκον, ὀρθὰ ἱστάντες τὰ ὦτα, ἅτε οὔτε
                  ἀκούσαντες πρότερον φωνῆς τοιαύτης οὔτε ἰδόντες τὸ εἶδος. ταῦτα μέν νυν ἐπὶ
                  σμικρόν τι ἐφέροντο τοῦ πολέμου.</p>
            </div>
            <div
               n="130"
               type="chapter">
               <p>οἱ δὲ σκύθαι ὅκως τοὺς πέρσας ἴδοιεν τεθορυβημένους, ἵνα παραμένοιέν τε ἐπὶ πλέω
                  χρόνον ἐν τῇ σκυθικῇ καὶ παραμένοντες ἀνιῴατο τῶν πάντων ἐπιδευέες ἐόντες, ἐποίευν
                  τοιάδε· ὅκως τῶν προβάτων τῶν σφετέρων αὐτῶν καταλίποιεν μετὰ τῶν νομέων, αὐτοὶ ἂν
                  ὑπεξήλαυνον ἐς ἄλλον χῶρον· οἱ δὲ ἂν πέρσαι ἐπελθόντες λάβεσκον τὰ πρόβατα καὶ
                  λαβόντες ἐπηείροντο ἂν τῷ πεποιημένῳ.</p>
            </div>
            <div
               n="131"
               type="chapter">
               <p>πολλάκις δὲ τοιούτου γενομένου τέλος δαρεῖός τε ἐν ἀπορίῃσι εἴχετο καὶ οἱ σκυθέων
                  βασιλέες μαθόντες τοῦτο ἔπεμπον κήρυκα δῶρα δαρείῳ φέροντα ὄρνιθά τε καὶ μῦν καὶ
                  βάτραχον καὶ ὀϊστοὺς πέντε. πέρσαι δὲ τὸν φέροντα τὰ δῶρα ἐπειρώτων τὸν νόον τῶν
                  διδομένων· ὁ δὲ οὐδὲν ἔφη οἱ ἐπεστάλθαι ἄλλο ἢ δόντα τὴν ταχίστην ἀπαλλάσσεσθαι·
                  αὐτοὺς δὲ τοὺς πέρσας ἐκέλευε, εἰ σοφοί εἰσι, γνῶναι τὸ θέλει τὰ δῶρα λέγειν.
                  ταῦτα ἀκούσαντες οἱ πέρσαι ἐβουλεύοντο.</p>
            </div>
            <div
               n="132"
               type="chapter">
               <p>δαρείου μέν νυν ἡ γνώμη ἦν σκύθας ἑωυτῷ διδόναι σφέας τε αὐτοὺς καὶ γῆν τε καὶ
                  ὕδωρ, εἰκάζων τῇδε, ὡς μῦς μὲν ἐν γῇ γίνεται καρπὸν τὸν αὐτὸν ἀνθρώπῳ σιτεόμενος,
                  βάτραχος δὲ ἐν ὕδατι, ὄρνις δὲ μάλιστα ἔοικε ἵππῳ, τοὺς δὲ ὀϊστοὺς ὡς τὴν ἑωυτῶν
                  ἀλκὴν παραδιδοῦσι. αὕτη μὲν δαρείῳ ἀπεδέδεκτο ἡ γνώμη, συνεστήκεε δὲ ταύτῃ τῇ
                  γνώμῃ ἡ γωβρύεω, τῶν ἀνδρῶν τῶν ἑπτὰ ἑνὸς τῶν τὸν μάγον κατελόντων, εἰκάζοντος τὰ
                  δῶρα λέγειν·<q
                     n="202"
                     who="#gifts-Scythians">ἢν μὴ ὄρνιθες γενόμενοι ἀναπτῆσθε ἐς τὸν οὐρανόν, ὦ
                     πέρσαι, ἢ μύες γενόμενοι κατὰ τῆς γῆς καταδύητε, ἢ βάτραχοι γενόμενοι ἐς τὰς
                     λίμνας ἐσπηδήσητε, οὐκ ἀπονοστήσετε ὀπίσω ὑπὸ τῶνδε τῶν τοξευμάτων
                     βαλλόμενοι.</q></p>
            </div>
            <div
               n="133"
               type="chapter">
               <p>πέρσαι μὲν δὴ οὕτω τὰ δῶρα εἴκαζον.</p>
               <p>ἡ δὲ σκυθέων μία μοῖρα ἡ ταχθεῖσα πρότερον μὲν παρὰ τὴν μαιῆτιν λίμνην φρουρέειν,
                  τότε δὲ ἐπὶ τὸν ἴστρον ἴωσι ἐς λόγους ἐλθεῖν, ὡς ἀπίκετο ἐπὶ τὴν γέφυραν, ἔλεγε τάδε·<q
                     n="203"
                     who="#Scythians">ἄνδρες ἴωνες, ἐλευθερίην ἥκομεν ὑμῖν φέροντες, ἤν πέρ γε
                     ἐθέλητε ἐσακούειν. πυνθανόμεθα γὰρ δαρεῖον ἐντείλασθαι ὑμῖν ἑξήκοντα ἡμέρας
                     μούνας φρουρήσαντας τὴν γέφυραν, αὐτοῦ μὴ παραγενομένου ἐν τούτῳ τῷ χρόνῳ,
                     ἀπαλλάσσεσθαι ἐς τὴν ὑμετέρην. νῦν ὦν ὑμεῖς τάδε ποιεῦντες ἐκτὸς μὲν ἔσεσθε
                     πρὸς ἐκείνου αἰτίης, ἐκτὸς δὲ πρὸς ἡμέων· τὰς προκειμένας ἡμέρας παραμείναντες
                     τὸ ἀπὸ τούτου ἀπαλλάσσεσθε.</q>οὗτοι μέν νυν ὑποδεξαμένων ἰώνων ποιήσειν ταῦτα
                  ὀπίσω τὴν ταχίστην ἠπείγοντο.</p>
            </div>
            <div
               n="134"
               type="chapter">
               <p>πέρσῃσι δὲ μετὰ τὰ δῶρα τὰ ἐλθόντα δαρείῳ ἀντετάχθησαν οἱ ὑπολειφθέντες σκύθαι
                  πεζῷ καὶ ἵπποισι ὡς συμβαλέοντες. τεταγμένοισι δὲ τοῖσι σκύθῃσι λαγὸς ἐς τὸ μέσον
                  διήιξε· τῶν δὲ ὡς ἕκαστοι ὥρων τὸν λαγὸν ἐδίωκον. ταραχθέντων δὲ τῶν σκυθέων καὶ
                  βοῇ χρεωμένων εἴρετο ὁ δαρεῖος τῶν ἀντιπολεμίων τὸν θόρυβον· πυθόμενος δέ σφεας
                  τὸν λαγὸν διώκοντας εἶπε ἄρα πρὸς τούς περ ἐώθεε καὶ τὰ ἄλλα λέγειν·<q
                     n="204"
                     who="#Darius">οὗτοι ὧνδρες ἡμέων πολλὸν καταφρονέουσι, καί μοι νῦν φαίνεται
                     γωβρύης εἶπαι περὶ τῶν σκυθικῶν δώρων ὀρθῶς. ὡς ὦν οὕτω ἤδη δοκεόντων καὶ αὐτῷ
                     μοι ἔχειν, βουλῆς ἀγαθῆς δεῖ ὅκως ἀσφαλέως ἡ κομιδὴ ἡμῖν ἔσται τὸ
                  ὀπίσω.</q>πρὸς ταῦτα γωβρύης εἶπε·<q
                     n="205"
                     who="#Gobryes">ὦ βασιλεῦ, ἐγὼ σχεδὸν μὲν καὶ λόγῳ ἠπιστάμην τούτων τῶν ἀνδρῶν
                     τὴν ἀπορίην· ἐλθὼν δὲ μᾶλλον ἐξέμαθον, ὁρέων αὐτοὺς ἐμπαίζοντας ἡμῖν. νῦν ὦν
                     μοι δοκέει, ἐπεὰν τάχιστα νὺξ ἐπέλθῃ, ἐκκαύσαντας τὰ πυρὰ ὡς ἐώθαμεν καὶ ἄλλοτε
                     ποιέειν, τῶν στρατιωτέων τοὺς ἀσθενεστάτους ἐς τὰς ταλαιπωρίας ἐξαπατήσαντας
                     καὶ τοὺς ὄνους πάντας καταδήσαντας ἀπαλλάσσεσθαι, πρὶν ἢ καὶ ἐπὶ τὸν ἴστρον
                     ἰθῦσαι σκύθας λύσοντας τὴν γέφυραν ἢ καί τι ἴωσι δόξαι τὸ ἡμέας οἷόν τε ἔσται
                     ἐξεργάσασθαι.</q></p>
            </div>
            <div
               n="135"
               type="chapter">
               <p><seg
                     n="1">γωβρύης μὲν ταῦτα συνεβούλευε· μετὰ δὲ νύξ τε ἐγένετο καὶ δαρεῖος ἐχρᾶτο
                     τῇ γνώμῃ ταύτῃ· τοὺς μὲν καματηροὺς τῶν ἀνδρῶν καὶ τῶν ἦν ἐλάχιστος ἀπολλυμένων
                     λόγος, καὶ τοὺς ὄνους πάντας καταδήσας κατέλιπε αὐτοῦ ταύτῃ ἐν τῷ
                     στρατοπέδῳ.</seg><seg
                     n="2">κατέλιπε δὲ τούς τε ὄνους καὶ τοὺς ἀσθενέας τῆς στρατιῆς τῶνδε εἵνεκεν,
                     ἵνα οἱ μὲν ὄνοι βοὴν παρέχωνται· οἱ δὲ ἄνθρωποι ἀσθενείης μὲν εἵνεκεν
                     κατελείποντο, προφάσιος δ᾽ ἐπὶ τῆσδε δηλαδή, ὡς αὐτὸς μὲν σὺν τῷ καθαρῷ τοῦ
                     στρατοῦ ἐπιθήσεσθαι μέλλοι τοῖσι σκύθῃσι, οὗτοι δὲ τὸ στρατόπεδον τοῦτον τὸν
                     χρόνον ῥυοίατο.</seg><seg
                     n="3">ταῦτα τοῖσι ὑπολειπομένοισι ὑπερθέμενος ὁ δαρεῖος καὶ πυρὰ ἐκκαύσας τὴν
                     ταχίστην ἠπείγετο ἐπὶ τὸν ἴστρον. οἱ δὲ ὄνοι ἐρημωθέντες τοῦ ὁμίλου οὕτω δὴ
                     μᾶλλον πολλῷ ἵεσαν τῆς φωνῆς· ἀκούσαντες δὲ οἱ σκύθαι τῶν ὄνων πάγχυ κατὰ χώρην
                     ἤλπιζον τοὺς πέρσας εἶναι.</seg></p>
            </div>
            <div
               n="136"
               type="chapter">
               <p>ἡμέρης δὲ γενομένης γνόντες οἱ ὑπολειφθέντες ὡς προδεδομένοι εἶεν ὑπὸ δαρείου
                  χεῖράς τε προετείνοντο τοῖσι σκύθῃσι καὶ ἔλεγον τὰ κατήκοντα· οἱ δὲ ὡς ἤκουσαν
                  ταῦτα, τὴν ταχίστην συστραφέντες, αἵ τε δύο μοῖραι τῶν σκυθέων καὶ ἡ μία καὶ
                  σαυρομάται καὶ<rs
                     type="ethnic">βουδῖνοι</rs>καὶ γελωνοί, ἐδίωκον τοὺς πέρσας ἰθὺ τοῦ ἴστρου. ἅτε
                  δὲ τοῦ περσικοῦ μὲν τοῦ πολλοῦ ἐόντος πεζοῦ στρατοῦ καὶ τὰς ὁδοὺς οὐκ ἐπισταμένου
                  ὥστε οὐ τετμημένων τῶν ὁδῶν, τοῦ δὲ σκυθικοῦ ἱππότεω καὶ τὰ σύντομα τῆς ὁδοῦ
                  ἐπισταμένου, ἁμαρτόντες ἀλλήλων, ἔφθησαν πολλῷ οἱ σκύθαι τοὺς πέρσας ἐπὶ τὴν
                  γέφυραν ἀπικόμενοι. μαθόντες δὲ τοὺς πέρσας οὔκω ἀπιγμένους ἔλεγον πρὸς τοὺς ἴωνας
                  ἐόντας ἐν τῇσι νηυσί·<q
                     n="206"
                     who="#Scythians">ἄνδρες ἴωνες, αἵ τε ἡμέραι ὑμῖν τοῦ ἀριθμοῦ διοίχηνται καὶ οὐ
                     ποιέετε δίκαια ἔτι παραμένοντες. ἀλλ᾽ ἐπεὶ πρότερον δειμαίνοντες ἐμένετε, νῦν
                     λύσαντες τὸν πόρον τὴν ταχίστην ἄπιτε χαίροντες ἐλεύθεροι, θεοῖσί τε καὶ
                     σκύθῃσι εἰδότες χάριν. τὸν δὲ πρότερον ἐόντα ὑμέων δεσπότην ἡμεῖς παραστησόμεθα
                     οὕτω ὥστε ἐπὶ μηδαμοὺς ἔτι ἀνθρώπους αὐτὸν στρατεύσεσθαι.</q></p>
            </div>
            <div
               n="137"
               type="chapter">
               <p>πρὸς ταῦτα ἴωνες ἐβουλεύοντο. μιλτιάδεω μὲν δὴ τοῦ ἀθηναίου, στρατηγέοντος καὶ
                  τυραννεύοντος χερσονησιτέων τῶν ἐν ἑλλησπόντῳ, ἦν γνώμη πείθεσθαι σκύθῃσι καὶ
                  ἐλευθεροῦν ἰωνίην· ἱστιαίου δὲ τοῦ μιλησίου ἐναντίη ταύτῃ, λέγοντος ὡς νῦν μὲν διὰ
                  δαρεῖον ἕκαστος αὐτῶν τυραννεύει πόλιος, τῆς δαρείου δὲ δυνάμιος καταιρεθείσης
                  οὔτε αὐτὸς μιλησίων οἷός τε ἔσεσθαι ἄρχειν οὔτε ἄλλον οὐδένα οὐδαμῶν· βουλήσεσθαι
                  γὰρ ἑκάστην τῶν πολίων δημοκρατέεσθαι μᾶλλον ἢ τυραννεύεσθαι. ἱστιαίου δὲ γνώμην
                  ταύτην ἀποδεικνυμένου αὐτίκα πάντες ἦσαν τετραμμένοι πρὸς ταύτην τὴν γνώμην ,
                  πρότερον τὴν μιλτιάδεω αἱρεόμενοι.</p>
            </div>
            <div
               n="138"
               type="chapter">
               <p>ἦσαν δὲ οὗτοι οἱ διαφέροντές τε τὴν ψῆφον καὶ ἐόντες λόγου πρὸς βασιλέος,
                  ἑλλησποντίων μὲν τύραννοι δάφνις τε ἀβυδηνὸς καὶ ἵπποκλος λαμψακηνὸς καὶ ἡρόφαντος
                  παριηνὸς καὶ μητρόδωρος προκοννήσιος καὶ ἀρισταγόρης κυζικηνὸς καὶ ἀρίστων
                  βυζάντιος· οὗτοι μὲν ἦσαν οἱ ἐξ ἑλλησπόντου· ἀπ᾽ ἰωνίης δὲ στράττις τε χῖος καὶ
                  αἰάκης σάμιος καὶ λαοδάμας φωκαιεὺς καὶ ἱστιαῖος μιλήσιος, τοῦ ἦν γνώμη ἡ
                  προκειμένη ἐναντίη τῇ μιλτιάδεω· αἰολέων δὲ παρῆν λόγιμος μοῦνος ἀρισταγόρης
                  κυμαῖος.</p>
            </div>
            <div
               n="139"
               type="chapter">
               <p>οὗτοι ὦν ἐπείτε τὴν ἱστιαίου αἱρέοντο γνώμην, ἔδοξέ σφι πρὸς ταύτῃ τάδε ἔργα τε
                  καὶ ἔπεα προσθεῖναι· τῆς μὲν γεφύρης λύειν τὰ κατὰ τοὺς σκύθας ἐόντα, λύειν δὲ
                  ὅσον τόξευμα ἐξικνέεται, ἵνα καὶ ποιέειν τι δοκέωσι ποιεῦντες μηδὲν καὶ οἱ σκύθαι
                  μὴ πειρῴατο βιώμενοι καὶ βουλόμενοι διαβῆναι τὸν ἴστρον κατὰ τὴν γέφυραν, εἰπεῖν
                  τε λύοντας τῆς γεφύρης τὸ ἐς τὴν σκυθικὴν ἔχον ὡς πάντα ποιήσουσι τὰ σκύθῃσί ἐστι
                  ἐν ἡδονῇ. ταῦτα μὲν προσέθηκαν τῇ γνώμῃ, μετὰ δὲ ἐκ πάντων ὑπεκρίνατο ἱστιαῖος
                  τάδε λέγων·<q
                     n="207"
                     who="#Histiaeus">ἄνδρες σκύθαι, χρηστὰ ἥκετε φέροντες καὶ ἐς καιρὸν ἐπείγεσθε.
                     καὶ τά τε ἀπ᾽ ὑμέων ἡμῖν χρηστῶς ὁδοῦται καὶ τὰ ἀπ᾽ ἡμέων ἐς ὑμέας ἐπιτηδέως
                     ὑπηρετέεται. ὡς γὰρ ὁρᾶτε, καὶ λύομεν τὸν πόρον καὶ προθυμίην πᾶσαν ἕξομεν,
                     θέλοντες εἶναι ἐλεύθεροι. ἐν ᾧ δὲ ἡμεῖς τάδε λύομεν, ὑμέας καιρός ἐστι δίζησθαι
                     ἐκείνους, εὑρόντας δὲ ὑπέρ τε ἡμέων καὶ ὑμέων αὐτῶν τείσασθαι οὕτω ὡς κείνους
                     πρέπει.</q></p>
            </div>
            <div
               n="140"
               type="chapter">
               <p>σκύθαι μὲν τὸ δεύτερον ἴωσι πιστεύσαντες λέγειν ἀληθέα ὑπέστρεφον ἐπὶ ζήτησιν τῶν
                  περσέων καὶ ἡμάρτανον πάσης τῆς ἐκείνων διεξόδου. αἴτιοι δὲ τούτου αὐτοὶ οἱ σκύθαι
                  ἐγένοντο, τὰς νομὰς τῶν ἵππων τὰς ταύτῃ διαφθείραντες καὶ τὰ ὕδατα συγχώσαντες· εἰ
                  γὰρ ταῦτα μὴ ἐποίησαν, παρεῖχε ἄν σφι, εἰ ἐβούλοντο, εὐπετέως ἐξευρεῖν τοὺς
                  πέρσας· νῦν δὲ τά σφι ἐδόκεε ἄριστα βεβουλεῦσθαι, κατὰ ταῦτα ἐσφάλησαν. σκύθαι μέν
                  νυν τῆς σφετέρης χώρης τῇ χιλός τε τοῖσι ἵπποισι καὶ ὕδατα ἦν, ταύτῃ διεξιόντες
                  ἐδίζηντο τοὺς ἀντιπολεμίους, δοκέοντες καὶ ἐκείνους διὰ τοιούτων τὴν ἀπόδρησιν
                  ποιέεσθαι· οἱ δὲ δὴ πέρσαι τὸν πρότερον ἑωυτῶν γενόμενον στίβον, τοῦτον
                  φυλάσσοντες ἤισαν καὶ οὕτω μόγις εὗρον τὸν πόρον. οἷα δὲ νυκτός τε ἀπικόμενοι καὶ
                  λελυμένης τῆς γεφύρης ἐντυχόντες ἐς πᾶσαν ἀρρωδίην ἀπίκοντο μή σφεας οἱ ἴωνες ἔωσι
                  ἀπολελοιπότες.</p>
            </div>
            <div
               n="141"
               type="chapter">
               <p>ἦν δὲ περὶ δαρεῖον ἀνὴρ αἰγύπτιος φωνέων μέγιστον ἀνθρώπων· τοῦτον τὸν ἄνδρα
                  καταστάντα ἐπὶ τοῦ χείλεος τοῦ ἴστρου ἐκέλευε δαρεῖος καλέειν ἱστιαῖον μιλήσιον· ὁ
                  μὲν δὴ ἐποίεε ταῦτα, ἱστιαῖος δὲ ἐπακούσας τῷ πρώτῳ κελεύσματι τάς τε νέας ἁπάσας
                  παρεῖχε διαπορθμεύειν τὴν στρατιὴν καὶ τὴν γέφυραν ἔζευξε.</p>
            </div>
            <div
               n="142"
               type="chapter">
               <p>πέρσαι μὲν ὦν οὕτω ἐκφεύγουσι. σκύθαι δὲ διζήμενοι καὶ τὸ δεύτερον ἥμαρτον τῶν
                  περσέων, καὶ τοῦτο μέν, ὡς ἐόντας ἴωνας ἐλευθέρους, κακίστους τε καὶ ἀνανδροτάτους
                  κρίνουσι εἶναι ἁπάντων ἀνθρώπων, τοῦτο δέ, ὡς δούλων ἰώνων τὸν λόγον ποιεύμενοι,
                  ἀνδράποδα φιλοδέσποτά φασι εἶναι καὶ ἄδρηστα μάλιστα· ταῦτα μὲν δὴ σκύθῃσι ἐς
                  ἴωνας ἀπέρριπται.</p>
            </div>
            <div
               n="143"
               type="chapter">
               <p>δαρεῖος δὲ διὰ τῆς θρηίκης πορευόμενος ἀπίκετο ἐς σηστὸν τῆς χερσονήσου· ἐνθεῦτεν
                  δὲ αὐτὸς μὲν διέβη τῇσι νηυσὶ ἐς τὴν ἀσίην, λείπει δὲ στρατηγὸν ἐν τῇ εὐρώπῃ
                  μεγάβαζον ἄνδρα πέρσην, τῷ δαρεῖός κοτε ἔδωκε γέρας, τοιόνδε εἴπας ἐν πέρσῃσι
                  ἔπος· ὁρμημένου δαρείου ῥοιὰς τρώγειν, ὡς ἄνοιξε τάχιστα τὴν πρώτην τῶν ῥοιέων,
                  εἴρετο αὐτὸν ὁ ἀδελφεὸς ἀρτάβανος ὅ τι βούλοιτ᾽ ἄν οἱ τοσοῦτο πλῆθος γενέσθαι ὅσοι
                  ἐν τῇ ῥοιῇ κόκκοι· δαρεῖος δὲ εἶπε μεγαβάζους ἄν οἱ τοσούτους ἀριθμὸν γενέσθαι
                  βούλεσθαι μᾶλλον ἢ τὴν ἑλλάδα ὑπήκοον. ἐν μὲν δὴ πέρσῃσι ταῦτά μιν εἴπας ἐτίμα,
                  τότε δὲ αὐτὸν ὑπέλιπε στρατηγὸν ἔχοντα τῆς στρατιῆς τῆς ἑωυτοῦ ὀκτὼ μυριάδας.</p>
            </div>
            <div
               n="144"
               type="chapter">
               <p>οὗτος δὲ ὁ μεγάβαζος εἴπας τόδε τὸ ἔπος ἐλίπετο ἀθάνατον μνήμην πρὸς ἑλλησποντίων·
                  γενόμενος γὰρ ἐν βυζαντίῳ ἐπύθετο ἑπτακαίδεκα ἔτεσι πρότερον καλχηδονίους
                  κτίσαντας τὴν χώρην βυζαντίων, πυθόμενος δὲ ἔφη καλχηδονίους τοῦτον τὸν χρόνον
                  τυγχάνειν ἐόντας τυφλούς· οὐ γὰρ ἂν τοῦ καλλίονος παρεόντος κτίζειν χώρου τὸν
                  αἰσχίονα ἑλέσθαι, εἰ μὴ ἦσαν τυφλοί. οὗτος δὴ ὦν τότε ὁ μεγάβαζος στρατηγὸς
                  λειφθεὶς ἐν τῇ χώρῃ ἑλλησποντίων τοὺς μὴ μηδίζοντας κατεστρέφετο.</p>
            </div>
            <div
               n="145"
               type="chapter">
               <p>οὗτος μέν νυν ταῦτα ἔπρησσε, τὸν αὐτὸν δὲ τοῦτον χρόνον ἐγίνετο ἐπὶ λιβύην ἄλλος
                  στρατιῆς μέγας στόλος, διὰ πρόφασιν τὴν ἐγὼ ἀπηγήσομαι προδιηγησάμενος πρότερον
                  τάδε.</p>
               <p>τῶν ἐκ τῆς ἀργοῦς ἐπιβατέων παίδων παῖδες ἐξελασθέντες ὑπὸ πελασγῶν τῶν ἐκ
                  βραυρῶνος ληισαμένων τὰς ἀθηναίων γυναῖκας, ὑπὸ τούτων δὴ ἐξελασθέντες ἐκ λήμνου
                  οἴχοντο πλέοντες ἐς λακεδαίμονα, ἱζόμενοι δὲ ἐν τῷ τηϋγέτῳ πῦρ ἀνέκαιον.
                  λακεδαιμόνιοι δὲ ἰδόντες ἄγγελον ἔπεμπον πευσόμενοι τίνες τε καὶ ὁκόθεν εἰσί· οἱ
                  δὲ τῷ ἀγγέλῳ εἰρωτῶντι ἔλεγον ὡς εἴησαν μὲν μινύαι, παῖδες δὲ εἶεν τῶν ἐν τῇ ἀργοῖ
                  πλεόντων ἡρώων· προσσχόντας γὰρ τούτους ἐς λῆμνον φυτεῦσαι σφέας. οἱ δὲ
                  λακεδαιμόνιοι ἀκηκοότες τὸν λόγον τῆς γενεῆς τῶν μινυέων, πέμψαντες τὸ δεύτερον
                  εἰρώτων τί θέλοντες ἥκοιέν τε ἐς τὴν χώρην καὶ πῦρ αἴθοιεν. οἱ δὲ ἔφασαν ὑπὸ
                  πελασγῶν ἐκβληθέντες ἥκειν ἐς τοὺς πατέρας· δικαιότατον γὰρ εἶναι οὕτω τοῦτο
                  γίνεσθαι· δέεσθαι δὲ οἰκέειν ἅμα τούτοισι μοῖράν τε τιμέων μετέχοντες καὶ τῆς γῆς
                  ἀπολαχόντες. λακεδαιμονίοισι δὲ ἕαδε δέκεσθαι τοὺς μινύας ἐπ᾽ οἷσι θέλουσι αὐτοί·
                  μάλιστα δὲ ἐνῆγέ σφεας ὥστε ποιέειν ταῦτα τῶν τυνδαριδέων ἡ ναυτιλίη ἐν τῇ ἀργοῖ.
                  δεξάμενοι δὲ τοὺς μινύας γῆς τε μετέδοσαν καὶ ἐς φυλὰς διεδάσαντο. οἱ δὲ αὐτίκα
                  μὲν γάμους ἔγημαν, τὰς δὲ ἐκ λήμνου ἤγοντο ἐξέδοσαν ἄλλοισι.</p>
            </div>
            <div
               n="146"
               type="chapter">
               <p>χρόνου δὲ οὐ πολλοῦ διεξελθόντος αὐτίκα οἱ μινύαι ἐξύβρισαν, τῆς τε βασιληίης
                  μεταιτέοντες καὶ ἄλλα ποιεῦντες οὐκ ὅσια. τοῖσι ὦν λακεδαιμονίοισι ἔδοξε αὐτοὺς
                  ἀποκτεῖναι, συλλαβόντες δέ σφεας κατέβαλον ἐς ἐρκτήν. κτείνουσι δὲ τοὺς ἂν
                  κτείνωσι λακεδαιμόνιοι νυκτός, μετ᾽ ἡμέρην δὲ οὐδένα. ἐπεὶ ὦν ἔμελλόν σφεας
                  καταχρήσεσθαι, παραιτήσαντο αἱ γυναῖκες τῶν μινυέων, ἐοῦσαι ἀσταί τε καὶ τῶν
                  πρώτων σπαρτιητέων θυγατέρες, ἐσελθεῖν τε ἐς τὴν ἐρκτὴν καὶ ἐς λόγους ἐλθεῖν
                  ἑκάστη τῷ ἑωυτῆς ἀνδρί. οἱ δέ σφεας παρῆκαν, οὐδένα δόλον δοκέοντες ἐξ αὐτέων
                  ἔσεσθαι. αἱ δὲ ἐπείτε ἐσῆλθον, ποιεῦσι τοιάδε· πᾶσαν τὴν εἶχον ἐσθῆτα παραδοῦσαι
                  τοῖσι ἀνδράσι αὐταὶ τὴν τῶν ἀνδρῶν ἔλαβον. οἱ δὲ μινύαι ἐνδύντες τὴν γυναικηίην
                  ἐσθῆτα ἅτε γυναῖκες ἐξήισαν ἔξω, ἐκφυγόντες δὲ τρόπῳ τοιούτῳ ἵζοντο αὖτις ἐς τὸ
                  τηΰγετον.</p>
            </div>
            <div
               n="147"
               type="chapter">
               <p>τὸν δὲ αὐτὸν τοῦτον χρόνον θήρας ὁ αὐτεσίωνος τοῦ τεισαμενοῦ τοῦ θερσάνδρου τοῦ
                  πολυνείκεος ἔστελλε ἐς ἀποικίην ἐκ λακεδαίμονος. ἦν δὲ ὁ θήρας οὗτος, γένος ἐὼν
                  καδμεῖος, τῆς μητρὸς ἀδελφεὸς τοῖσι ἀριστοδήμου παισὶ εὐρυσθένεϊ καὶ προκλέϊ·
                  ἐόντων δ᾽ ἔτι τῶν παίδων τούτων νηπίων ἐπιτροπαίην εἶχε ὁ θήρας τὴν ἐν σπάρτῃ
                  βασιληίην. αὐξηθέντων δὲ τῶν ἀδελφιδέων καὶ παραλαβόντων τὴν ἀρχήν, οὕτω δὴ ὁ
                  θήρας δεινὸν ποιεύμενος ἄρχεσθαι ὑπ᾽ ἄλλων ἐπείτε ἐγεύσατο ἀρχῆς, οὐκ ἔφη μενέειν
                  ἐν τῇ λακεδαίμονι ἀλλ᾽ ἀποπλεύσεσθαι ἐς τοὺς συγγενέας. ἦσαν δὲ ἐν τῇ νῦν θήρῃ
                  καλεομένῃ νήσῳ, πρότερον δὲ καλλίστῃ τῇ αὐτῇ ταύτῃ, ἀπόγονοι μεμβλιάρου τοῦ
                  ποικίλεω ἀνδρὸς φοίνικος. κάδμος γὰρ ὁ ἀγήνορος εὐρώπην διζήμενος προσέσχε ἐς τὴν
                  νῦν θήρην καλεομένην· προσσχόντι δὲ εἴτε δή οἱ ἡ χώρη ἤρεσε, εἴτε καὶ ἄλλως
                  ἠθέλησε ποιῆσαι τοῦτο, καταλείπει γὰρ ἐν τῇ νήσῳ ταύτῃ ἄλλους τε τῶν φοινίκων καὶ
                  δὴ καὶ τῶν ἑωυτοῦ συγγενέων μεμβλίαρον. οὗτοι ἐνέμοντο τὴν καλλίστην καλεομένην
                  ἐπὶ γενεάς, πρὶν ἢ θήραν ἐλθεῖν ἐκ λακεδαίμονος, ὀκτὼ ἀνδρῶν.</p>
            </div>
            <div
               n="148"
               type="chapter">
               <p>ἐπὶ τούτους δὴ ὦν ὁ θήρας λεὼν ἔχων ἀπὸ τῶν φυλέων ἔστελλε, συνοικήσων τούτοισι
                  καὶ οὐδαμῶς ἐξελῶν αὐτοὺς ἀλλὰ κάρτα οἰκηιούμενος. ἐπείτε δὲ καὶ οἱ μινύαι
                  ἐκδράντες ἐκ τῆς ἐρκτῆς ἵζοντο ἐς τὸ τηύγετον, τῶν λακεδαιμονίων βουλευομένων
                  σφέας ἀπολλύναι, παραιτέεται ὁ θήρας ὅκως μήτε φόνος γένηται, αὐτός τε ὑπεδέκετό
                  σφεας ἐξάξειν ἐκ τῆς χώρης. συγχωρησάντων δὲ τῇ γνώμῃ τῶν λακεδαιμονίων, τρισὶ
                  τριηκοντέροισι ἐς τοὺς μεμβλιάρου ἀπογόνους ἔπλωσε, οὔτι πάντας ἄγων τοὺς μινύας
                  ἀλλ᾽ ὀλίγους τινάς. οἱ γὰρ πλέονες αὐτῶν ἐτράποντο ἐς τοὺς παρωρεάτας καὶ
                  καύκωνας, τούτους δὲ ἐξελάσαντες ἐκ τῆς χώρης σφέας αὐτοὺς ἓξ μοίρας διεῖλον, καὶ
                  ἔπειτα ἔκτισαν πόλις τάσδε ἐν αὐτοῖσι, λέπρεον, μάκιστον, φρίξας, πύργον, ἔπιον,
                  νούδιον· τουτέων δὲ τὰς πλέονας ἐπ᾽ ἐμέο ἠλεῖοι ἐπόρθησαν. τῇ δὲ νήσῳ ἐπὶ τοῦ
                  οἰκιστέω θήρα ἡ ἐπωνυμίη ἐγένετο.</p>
            </div>
            <div
               n="149"
               type="chapter">
               <p>ὁ δὲ παῖς οὐ γὰρ ἔφη οἱ συμπλεύσεσθαι, τοιγαρῶν ἔφη αὐτὸν καταλείψειν ὄϊν ἐν
                  λύκοισι· ἀπὸ τοῦ ἔπεος τούτου οὔνομα τῷ νεηνίσκῳ τούτῳ οἰόλυκος ἐγένετο, καί κως
                  τὸ οὔνομα τοῦτο ἐπεκράτησε. οἰολύκου δὲ γίνεται αἰγεύς, ἐπὶ οὗ αἰγεῖδαι καλέονται,
                  φυλὴ μεγάλη ἐν σπάρτῃ. τοῖσι δὲ ἐν τῇ φυλῇ ταύτῃ ἀνδράσι οὐ γὰρ ὑπέμειναν τὰ
                  τέκνα, ἱδρύσαντο ἐκ θεοπροπίου ἐρινύων τῶν λαΐου τε καὶ οἰδιπόδεω ἱρόν· καὶ μετὰ
                  τοῦτο ὑπέμειναν. συνέβη δὲ τὠυτὸ τοῦτο καὶ ἐν θήρῃ τοῖσι ἀπὸ τῶν ἀνδρῶν τούτων
                  γεγονόσι.</p>
            </div>
            <div
               n="150"
               type="chapter">
               <p>μέχρι μέν νυν τούτου τοῦ λόγου λακεδαιμόνιοι θηραίοισι κατὰ ταὐτὰ λέγουσι, τὸ δὲ
                  ἀπὸ τούτου μοῦνοι θηραῖοι ὧδε γενέσθαι λέγουσι. γρῖννος ὁ αἰσανίου, ἐὼν θήρα
                  τούτου ἀπόγονος καὶ βασιλεύων θήρης τῆς νήσου, ἀπίκετο ἐς δελφοὺς ἄγων ἀπὸ τῆς
                  πόλιος ἑκατόμβην· εἵποντο δέ οἱ καὶ ἄλλοι τῶν πολιητέων καὶ δὴ καὶ βάττος ὁ
                  πολυμνήστου, ἐὼν γένος εὐφημίδης τῶν μινυέων. χρεωμένῳ δὲ τῷ γρίννῳ τῷ βασιλέϊ τῶν
                  θηραίων περὶ ἄλλων χρᾷ ἡ πυθίη κτίζειν ἐν λιβύῃ πόλιν. ὁ δὲ ἀμείβετο λέγων·<q
                     n="208"
                     who="#Grinnus">ἐγὼ μέν, ὦναξ, πρεσβύτερός τε ἤδη εἰμὶ καὶ βαρὺς ἀείρεσθαι· σὺ
                     δέ τινα τῶνδε τῶν νεωτέρων κέλευε ταῦτα ποιέειν.</q>ἅμα τε ἔλεγε ταῦτα καὶ
                  ἐδείκνυε ἐς τὸν βάττον. τότε μὲν τοσαῦτα, μετὰ δὲ ἀπελθόντες ἀλογίην εἶχον τοῦ
                  χρηστηρίου, οὔτε λιβύην εἰδότες ὅκου γῆς εἴη οὔτε τολμῶντες ἐς ἀφανὲς χρῆμα
                  ἀποστέλλειν ἀποικίην.</p>
            </div>
            <div
               n="151"
               type="chapter">
               <p>ἑπτὰ δὲ ἐτέων μετὰ ταῦτα οὐκ ὗε τὴν θήρην, ἐν τοῖσι τὰ δένδρεα πάντα σφι τὰ ἐν τῇ
                  νήσῳ πλὴν ἑνὸς ἐξαυάνθη. χρεωμένοισι δὲ τοῖσι θηραίοισι προέφερε ἡ πυθίη τὴν ἐς
                  λιβύην ἀποικίην. ἐπείτε δὲ κακοῦ οὐδὲν ἦν σφι μῆχος, πέμπουσι ἐς κρήτην ἀγγέλους
                  διζημένους εἴ τις κρητῶν ἢ μετοίκων ἀπιγμένος εἴη ἐς λιβύην. περιπλανώμενοι δὲ
                  αὐτὴν οὗτοι ἀπίκοντο καὶ ἐς ἴτανον πόλιν, ἐν ταύτῃ δὲ συμμίσγουσι ἀνδρὶ πορφυρέϊ
                  τῷ οὔνομα ἦν κορώβιος, ὃς ἔφη ὑπ᾽ ἀνέμων ἀπενειχθεὶς ἀπικέσθαι ἐς λιβύην καὶ
                  λιβύης ἐς πλατέαν νῆσον. μισθῷ δὲ τοῦτον πείσαντες ἦγον ἐς θήρην. ἐκ δὲ θήρης
                  ἔπλεον κατάσκοποι ἄνδρες τὰ πρῶτα οὐ πολλοί· κατηγησαμένου δὲ τοῦ κορωβίου ἐς τὴν
                  νῆσον ταύτην δὴ τὴν πλατέαν τὸν μὲν κορώβιον λείπουσι, σιτία παρακαταλιπόντες ὅσων
                  δὴ μηνῶν, αὐτοὶ δὲ ἔπλεον τὴν ταχίστην ἀπαγγελέοντες θηραίοισι περὶ τῆς νήσου.</p>
            </div>
            <div
               n="152"
               type="chapter">
               <p>ἀποδημεόντων δὲ τούτων πλέω χρόνον τοῦ συγκειμένου, τὸν κορώβιον ἐπέλιπε τὰ πάντα.
                  μετὰ δὲ ταῦτα νηῦς σαμίη, τῆς ναύκληρος ἦν κωλαῖος, πλέουσα ἐπ᾽ αἰγύπτου ἀπηνείχθη
                  ἐς τὴν πλατέαν ταύτην· πυθόμενοι δὲ οἱ σάμιοι παρὰ τοῦ κορωβίου τὸν πάντα λόγον
                  σιτία οἱ ἐνιαυτοῦ καταλείπουσι. αὐτοὶ δέ, ἀναχθέντες ἐκ τῆς νήσου καὶ γλιχόμενοι
                  αἰγύπτου, ἔπλεον ἀποφερόμενοι ἀπηλιώτῃ ἀνέμῳ· καὶ οὐ γὰρ ἀνίει τὸ πνεῦμα, ἡρακλέας
                  στήλας διεκπερήσαντες ἀπίκοντο ἐς ταρτησσόν, θείῃ πομπῇ χρεώμενοι. τὸ δὲ ἐμπόριον
                  τοῦτο ἦν ἀκήρατον τοῦτον τὸν χρόνον, ὥστε ἀπονοστήσαντες οὗτοι ὀπίσω μέγιστα δὴ
                  ἑλλήνων πάντων τῶν ἡμεῖς ἀτρεκείην ἴδμεν ἐκ φορτίων ἐκέρδησαν, μετά γε σώστρατον
                  τὸν λαοδάμαντος αἰγινήτην· τούτῳ γὰρ οὐκ οἷά τέ ἐστι ἐρίσαι ἄλλον. οἱ δὲ σάμιοι
                  τὴν δεκάτην τῶν ἐπικερδίων ἐξελόντες ἓξ τάλαντα ἐποιήσαντο χαλκήιον κρητῆρος
                  ἀργολικοῦ τρόπον· πέριξ δὲ αὐτοῦ γρυπῶν κεφαλαὶ πρόκροσσοί εἰσι· καὶ ἀνέθηκαν ἐς
                  τὸ ἥραιον, ὑποστήσαντες αὐτῷ τρεῖς χαλκέους κολοσσοὺς ἑπταπήχεας, τοῖσι γούνασι
                  ἐρηρεισμένους. κυρηναίοισι δὲ καὶ θηραίοισι ἐς σαμίους ἀπὸ τούτου τοῦ ἔργου πρῶτα
                  φιλίαι μεγάλαι συνεκρήθησαν.</p>
            </div>
            <div
               n="153"
               type="chapter">
               <p>οἱ δὲ θηραῖοι ἐπείτε τὸν κορώβιον λιπόντες ἐν τῇ νήσῳ ἀπίκοντο ἐς τὴν θήρην,
                  ἀπήγγελλον ὥς σφι εἴη νῆσος ἐπὶ λιβύῃ ἐκτισμένη. θηραίοισι δὲ ἕαδε ἀδελφεόν τε ἀπ᾽
                  ἀδελφεοῦ πέμπειν πάλῳ λαχόντα καὶ ἀπὸ τῶν χώρων ἁπάντων ἑπτὰ ἐόντων ἄνδρας, εἶναι
                  δέ σφεων καὶ ἡγεμόνα καὶ βασιλέα βάττον. οὕτω δὴ στέλλουσι δύο πεντηκοντέρους ἐς
                  τὴν πλατέαν.</p>
            </div>
            <div
               n="154"
               type="chapter">
               <p>ταῦτα δὲ θηραῖοι λέγουσι, τὰ δ᾽ ἐπίλοιπα τοῦ λόγου συμφέρονται ἤδη θηραῖοι
                  κυρηναίοισι. κυρηναῖοι γὰρ τὰ περὶ βάττον οὐδαμῶς ὁμολογέουσι θηραίοισι. λέγουσι
                  γὰρ οὕτω. ἔστι τῆς κρήτης ὀαξὸς πόλις, ἐν τῇ ἐγένετο ἐτέαρχος βασιλεύς, ὃς ἐπὶ
                  θυγατρὶ ἀμήτορι τῇ οὔνομα ἦν φρονίμη, ἐπὶ ταύτῃ ἔγημε ἄλλην γυναῖκα. ἡ δὲ
                  ἐπεσελθοῦσα ἐδικαίου καὶ τῷ ἔργῳ εἶναι μητρυιὴ τῇ φρονίμῃ, παρέχουσά τε κακὰ καὶ
                  πᾶν ἐπ᾽ αὐτῇ μηχανωμένη, καὶ τέλος μαχλοσύνην ἐπενείκασά οἱ πείθει τὸν ἄνδρα ταῦτα
                  ἔχειν οὕτω. ὁ δὲ ἀναγνωσθεὶς ὑπὸ τῆς γυναικὸς ἔργον οὐκ ὅσιον ἐμηχανᾶτο ἐπὶ τῇ
                  θυγατρί. ἦν γὰρ δὴ θεμίσων ἀνὴρ θηραῖος ἔμπορος ἐν τῇ ὀαξῷ· τοῦτον ὁ ἐτέαρχος
                  παραλαβὼν ἐπὶ ξείνια ἐξορκοῖ ἦ μέν οἱ διηκονήσειν ὅ τι ἂν δεηθῇ. ἐπείτε δὴ
                  ἐξώρκωσε, ἀγαγών οἱ παραδιδοῖ τὴν ἑωυτοῦ θυγατέρα καὶ ταύτην ἐκέλευε καταποντῶσαι
                  ἀπαγαγόντα. ὁ δὲ θεμίσων περιημεκτήσας τῇ ἀπάτῃ τοῦ ὅρκου καὶ διαλυσάμενος τὴν
                  ξεινίην ἐποίεε τοιάδε· παραλαβὼν τὴν παῖδα ἀπέπλεε, ὡς δὲ ἐγίνετο ἐν τῷ πελάγεϊ,
                  ἀποσιούμενος τὴν ἐξόρκωσιν τοῦ ἐτεάρχου σχοινίοισι αὐτὴν διαδήσας κατῆκε ἐς τὸ
                  πέλαγος, ἀνασπάσας δὲ ἀπίκετο ἐς τὴν θήρην.</p>
            </div>
            <div
               n="155"
               type="chapter">
               <p><seg
                     n="1">ἐνθεῦτεν δὲ τὴν φρονίμην παραλαβὼν πολύμνηστος, ἐὼν τῶν θηραίων ἀνὴρ
                     δόκιμος, ἐπαλλακεύετο. χρόνου δὲ περιιόντος ἐξεγένετό οἱ παῖς ἰσχόφωνος καὶ
                     τραυλός, τῷ οὔνομα ἐτέθη βάττος, ὡς θηραῖοί τε καὶ κυρηναῖοι λέγουσι, ὡς μέντοι
                     ἐγὼ δοκέω, ἄλλο τι·</seg><seg
                     n="2">βάττος δὲ μετωνομάσθη, ἐπείτε ἐς λιβύην ἀπίκετο, ἀπό τε τοῦ χρηστηρίου
                     τοῦ γενομένου ἐν δελφοῖσι αὐτῷ καὶ ἀπὸ τῆς τιμῆς τὴν ἔσχε τὴν ἐπωνυμίην
                     ποιεύμενος. λίβυες γὰρ<gloss>βασιλέα</gloss><term
                        xml:lang="lib">βάττον</term>καλέουσι, καὶ τούτου εἵνεκα δοκέω θεσπίζουσαν
                     τὴν πυθίην καλέσαι μιν λιβυκῇ γλώσσῃ, εἰδυῖαν ὡς βασιλεὺς ἔσται ἐν λιβύῃ.</seg><seg
                     n="3">ἐπείτε γὰρ ἠνδρώθη οὗτος, ἦλθε ἐς δελφοὺς περὶ τῆς φωνῆς· ἐπειρωτῶντι δέ
                     οἱ χρᾷ ἡ πυθίη τάδε·<q
                        n="209"
                        type="oracle"
                        who="#Pythia"><l>βάττ᾽, ἐπὶ φωνὴν ἦλθες· ἄναξ δέ σε φοῖβος ἀπόλλων</l><l>ἐς
                           λιβύην πέμπει μηλοτρόφον οἰκιστῆρα</l></q>, ὥσπερ εἰ εἴποι ἑλλάδι γλώσσῃ
                        χρεωμένη·<gloss>ὦ βασιλεῦ, ἐπὶ φωνὴν ἦλθες.</gloss></seg><seg
                     n="4">ὁ δ᾽ ἀμείβετο τοῖσδε·<q
                        n="210"
                        who="#Battus">ὦναξ, ἐγὼ μὲν ἦλθον παρὰ σὲ χρησόμενος περὶ τῆς φωνῆς, σὺ δέ
                        μοι ἄλλα ἀδύνατα χρᾷς, κελεύων λιβύην ἀποικίζειν· τέῳ δυνάμι, κοίῃ
                        χειρί;</q>ταῦτα λέγων οὐκὶ ἔπειθε ἄλλα οἱ χρᾶν· ὡς δὲ κατὰ ταὐτὰ ἐθέσπιζέ οἱ
                     καὶ πρότερον, οἴχετο μεταξὺ ἀπολιπὼν ὁ βάττος ἐς τὴν θήρην.</seg></p>
            </div>
            <div
               n="156"
               type="chapter">
               <p>μετὰ δὲ αὐτῷ τε τούτῳ καὶ τοῖσι ἄλλοισι θηραίοισι συνεφέρετο παλιγκότως.
                  ἀγνοεῦντες δὲ τὰς συμφορὰς οἱ θηραῖοι ἔπεμπον ἐς δελφοὺς περὶ τῶν παρεόντων κακῶν·
                  ἡ δὲ πυθίη σφι ἔχρησε συγκτίζουσι βάττῳ κυρήνην τῆς λιβύης ἄμεινον πρήξειν.
                  ἀπέστελλον μετὰ ταῦτα τὸν βάττον οἱ θηραῖοι δύο πεντηκοντέροισι. πλώσαντες δὲ ἐς
                  τὴν λιβύην οὗτοι, οὐ γὰρ εἶχον ὅ τι ποιέωσι ἄλλο, ὀπίσω ἀπαλλάσσοντο ἐς τὴν θήρην.
                  οἱ δὲ θηραῖοι καταγομένους ἔβαλλον καὶ οὐκ ἔων τῇ γῇ προσίσχειν, ἀλλ᾽ ὀπίσω πλέειν
                  ἐκέλευον. οἱ δὲ ἀναγκαζόμενοι ὀπίσω ἀπέπλεον καὶ ἔκτισαν νῆσον ἐπὶ λιβύῃ κειμένην,
                  τῇ οὔνομα, ὡς καὶ πρότερον εἰρέθη, ἐστὶ πλατέα. λέγεται δὲ ἴση εἶναι ἡ νῆσος τῇ
                  νῦν κυρηναίων πόλι.</p>
            </div>
            <div
               n="157"
               type="chapter">
               <p>ταύτην οἰκέοντες δύο ἔτεα, οὐδὲν γάρ σφι χρηστὸν συνεφέρετο, ἕνα αὐτῶν
                  καταλιπόντες οἱ λοιποὶ πάντες ἀπέπλεον ἐς δελφούς· ἀπικόμενοι δὲ ἐπὶ τὸ χρηστήριον
                  ἐχρέωντο, φάμενοι οἰκέειν τε τὴν λιβύην καὶ οὐδὲν ἄμεινον πρήσσειν οἰκέοντες. ἡ δὲ
                  πυθίη σφι πρὸς ταῦτα χρᾷ τάδε·<q
                     n="211"
                     type="oracle"
                     who="#Pythia"><l>αἰ τὺ ἐμεῦ λιβύην μηλοτρόφον οἶδας ἄμεινον,</l><l>μὴ ἐλθὼν
                        ἐλθόντος, ἄγαν ἄγαμαι σοφίην σευ.</l></q>ἀκούσαντες δὲ τούτων οἱ ἀμφὶ τὸν
                  βάττον ἀπέπλεον ὀπίσω· οὐ γὰρ δή σφεας ἀπίει ὁ θεὸς τῆς ἀποικίης, πρὶν δὴ
                  ἀπίκωνται ἐς αὐτὴν τὴν λιβύην. ἀπικόμενοι δὲ ἐς τὴν νῆσον καὶ ἀναλαβόντες τὸν
                  ἔλιπον ἔκτισαν αὐτῆς τῆς λιβύης χῶρον ἀντίον τῆς νήσου τῷ οὔνομα ἦν ἄζιρις, τὸν
                  νάπαι τε κάλλισται ἐπ᾽ ἀμφότερα συγκληίουσι καὶ ποταμὸς τὰ ἐπὶ θάτερα
                  παραρρέει.</p>
            </div>
            <div
               n="158"
               type="chapter">
               <p>τοῦτον οἴκεον τὸν χῶρον ἓξ ἔτεα· ἑβδόμῳ δέ σφεας ἔτεϊ παραφησάμενοι οἱ λίβυες ὡς
                  ἐς ἀμείνονα χῶρον ἄξουσι, ἀνέγνωσαν ἐκλιπεῖν. ἦγον δέ σφεας ἐνθεῦτεν οἱ λίβυες
                  ἀναστήσαντες πρὸς ἑσπέρην, καὶ τὸν κάλλιστον τῶν χώρων ἵνα διεξιόντες οἱ ἕλληνες
                  μὴ ἴδοιεν, συμμετρησάμενοι τὴν ὥρην τῆς ἡμέρης νυκτὸς παρῆγον· ἔστι δὲ τῷ χώρῳ
                  τούτῳ οὔνομα ἴρασα. ἀγαγόντες δέ σφεας ἐπὶ κρήνην λεγομένην εἶναι ἀπόλλωνος εἶπαν·<q
                     n="212"
                     who="#Libyans">ἄνδρες ἕλληνες, ἐνθαῦτα ὑμῖν ἐπιτήδεον οἰκέειν· ἐνθαῦτα γὰρ ὁ
                     οὐρανὸς τέτρηται.</q></p>
            </div>
            <div
               n="159"
               type="chapter">
               <p><seg
                     n="1">ἐπὶ μέν νυν<persName>βάττου</persName>τε τοῦ οἰκιστέω τῆς ζόης, ἄρξαντος
                     ἐπὶ τεσσεράκοντα ἔτεα, καὶ τοῦ παιδὸς αὐτοῦ<persName
                        n="hdt0002">ἀρκεσίλεω</persName>, ἄρξαντος ἑκκαίδεκα ἔτεα, οἴκεον οἱ
                     κυρηναῖοι ἐόντες τοσοῦτοι ὅσοι ἀρχὴν ἐς τὴν ἀποικίην ἐστάλησαν.</seg><seg
                     n="2">ἐπὶ δὲ τοῦ τρίτου, βάττου τοῦ εὐδαίμονος καλεομένου, ἕλληνας πάντας
                     ὥρμησε χρήσασα ἡ πυθίη πλέειν συνοικήσοντας κυρηναίοισι λιβύην· ἐπεκαλέοντο γὰρ
                     οἱ κυρηναῖοι ἐπὶ γῆς ἀναδασμῷ·</seg><seg
                     n="3">ἔχρησε δὲ ὧδε ἔχοντα·<q
                        n="213"
                        type="oracle"
                        who="#Pythia"><l>ὃς δέ κεν ἐς λιβύην πολυήρατον ὕστερον ἔλθῃ</l><l>γᾶς
                           ἀναδαιομένας, μετά οἵ ποκά φαμι μελήσειν.</l></q></seg><seg
                     n="4">συλλεχθέντος δὲ ὁμίλου πολλοῦ ἐς τὴν κυρήνην περιταμνόμενοι γῆν πολλὴν οἱ
                     περίοικοι λίβυες καὶ ὁ βασιλεὺς αὐτῶν τῷ οὔνομα ἦν ἀδικράν, οἷα τῆς τε χώρης
                     στερισκόμενοι καὶ περιυβριζόμενοι ὑπὸ τῶν κυρηναίων, πέμψαντες ἐς αἴγυπτον
                     ἔδοσαν σφέας αὐτοὺς ἀπρίῃ τῷ αἰγύπτου βασιλέϊ.</seg><seg
                     n="5">ὁ δὲ συλλέξας στρατὸν αἰγυπτίων πολλὸν ἔπεμψε ἐπὶ τὴν κυρήνην. οἱ δὲ
                     κυρηναῖοι ἐκστρατευσάμενοι ἐς ἴρασα χῶρον καὶ ἐπὶ κρήνην θέστην συνέβαλόν τε
                     τοῖσι αἰγυπτίοισι καὶ ἐνίκησαν τῇ συμβολῇ·</seg><seg
                     n="6">ἅτε γὰρ οὐ πεπειρημένοι πρότερον οἱ αἰγύπτιοι ἑλλήνων καὶ παραχρεώμενοι
                     διεφθάρησαν οὕτω ὥστε ὀλίγοι τινὲς αὐτῶν ἀπενόστησαν ἐς αἴγυπτον. ἀντὶ τούτων
                     αἰγύπτιοι καὶ ταῦτα ἐπιμεμφόμενοι ἀπρίῃ ἀπέστησαν ἀπ᾽ αὐτοῦ.</seg></p>
            </div>
            <div
               n="160"
               type="chapter">
               <p><seg
                     n="1">τούτου δὲ τοῦ βάττου παῖς γίνεται<persName
                        n="hdt0002">ἀρκεσίλεως</persName>, ὃς βασιλεύσας πρῶτα τοῖσι ἑωυτοῦ
                     ἀδελφεοῖσι ἐστασίασε, ἐς ὅ μιν οὗτοι ἀπολιπόντες οἴχοντο ἐς ἄλλον χῶρον τῆς
                     λιβύης καὶ ἐπ᾽ ἑωυτῶν βαλόμενοι ἔκτισαν πόλιν ταύτην ἣ τότε καὶ νῦν βάρκη
                     καλέεται· κτίζοντες δ᾽ ἅμα αὐτὴν ἀπιστᾶσι ἀπὸ τῶν κυρηναίων τοὺς λίβυας.</seg><seg
                     n="2">μετὰ δὲ<persName
                        n="hdt0002">ἀρκεσίλεως</persName>ἐς τοὺς ὑποδεξαμένους τε τῶν λιβύων καὶ
                     ἀποστάντας τοὺς αὐτοὺς τούτους ἐστρατεύετο· οἱ δὲ λίβυες δείσαντες αὐτὸν
                     οἴχοντο φεύγοντες πρὸς τοὺς ἠοίους τῶν λιβύων.</seg><seg
                     n="3">ὁ δὲ ἀρκεσίλεως εἵπετο φεύγουσι, ἐς οὗ ἐν λεύκωνί τε τῆς λιβύης ἐγίνετο
                     ἐπιδιώκων καὶ ἔδοξε τοῖσι λίβυσι ἐπιθέσθαι οἱ. συμβαλόντες δὲ ἐνίκησαν τοὺς
                     κυρηναίους τοσοῦτο ὥστε ἑπτακισχιλίους ὁπλίτας κυρηναίων ἐνθαῦτα πεσεῖν.</seg><seg
                     n="4">μετὰ δὲ τὸ τρῶμα τοῦτο ἀρκεσίλεων μὲν κάμνοντά τε καὶ φάρμακον πεπωκότα ὁ
                     ἀδελφεὸς λέαρχος ἀποπνίγει, λέαρχον δὲ ἡ γυνὴ ἡ<persName
                        n="hdt0002">ἀρκεσίλεω</persName>δόλῳ κτείνει, τῇ οὔνομα ἦν ἐρυξώ.</seg></p>
            </div>
            <div
               n="161"
               type="chapter">
               <p><seg
                     n="1">διεδέξατο δὲ τὴν βασιληίην τούτου τοῦ<persName
                        n="hdt0002">ἀρκεσίλεω</persName>ὁ παῖς βάττος, χωλός τε ἐὼν καὶ οὐκ
                     ἀρτίπους. οἱ δὲ κυρηναῖοι πρὸς τὴν καταλαβοῦσαν συμφορὴν ἔπεμπον ἐς δελφοὺς
                     ἐπειρησομένους ὅντινα τρόπον καταστησάμενοι κάλλιστα ἂν οἰκέοιεν.</seg><seg
                     n="2">ἡ δὲ πυθίη ἐκέλευε ἐκ μαντινέης τῆς ἀρκάδων καταρτιστῆρα ἀγαγέσθαι.
                     αἴτεον ὦν οἱ κυρηναῖοι, καὶ οἱ μαντινέες ἔδοσαν ἄνδρα τῶν ἀστῶν δοκιμώτατον, τῷ
                     οὔνομα ἦν δημῶναξ.</seg><seg
                     n="3">οὗτος ὦν ὡνὴρ ἀπικόμενος ἐς τὴν κυρήνην καὶ μαθὼν ἕκαστα τοῦτο μὲν
                     τριφύλους ἐποίησέ σφεας, τῇδε διαθείς· θηραίων μὲν γὰρ καὶ τῶν περιοίκων μίαν
                     μοῖραν ἐποίησε, ἄλλην δὲ πελοποννησίων καὶ κρητῶν, τρίτην δὲ νησιωτέων πάντων·
                     τοῦτο δὲ, τῷ βασιλέϊ βάττῳ τεμένεα ἐξελὼν καὶ ἱρωσύνας, τὰ ἄλλα πάντα τὰ
                     πρότερον εἶχον οἱ βασιλέες ἐς μέσον τῷ δήμῳ ἔθηκε.</seg></p>
            </div>
            <div
               n="162"
               type="chapter">
               <p><seg
                     n="1">ἐπὶ μὲν δὴ τούτου τοῦ βάττου οὕτω διετέλεε ἐόντα, ἐπὶ δὲ τοῦ τούτου παιδὸς<seg
                        n="hdt0002">ἀρκεσίλεω</seg>πολλὴ ταραχὴ περὶ τῶν τιμέων ἐγένετο·</seg><seg
                     n="2"><persName
                        n="hdt0002">ἀρκεσίλεως</persName>γὰρ ὁ βάττου τε τοῦ χωλοῦ καὶ φερετίμης οὐκ
                     ἔφη ἀνέξεσθαι κατὰ τὰ ὁ μαντινεὺς δημῶναξ ἔταξε, ἀλλὰ ἀπαίτεε τὰ τῶν προγόνων
                     γέρεα. ἐνθεῦτεν στασιάζων ἑσσώθη καὶ ἔφυγε ἐς σάμον, ἡ δὲ μήτηρ οἱ ἐς σαλαμῖνα
                     τῆς κύπρου ἔφυγε.</seg><seg
                     n="3">τῆς δὲ σαλαμῖνος τοῦτον τὸν χρόνον ἐπεκράτεε εὐέλθων, ὃς τὸ ἐν δελφοῖσι
                     θυμιητήριον, ἐὸν ἀξιοθέητον, ἀνέθηκε, τὸ ἐν τῷ κορινθίων θησαυρῷ κεῖται.
                     ἀπικομένη δὲ παρὰ τοῦτον ἡ φερετίμη ἐδέετο στρατιῆς ἣ κατάξει σφέας ἐς τὴν
                     κυρήνην·</seg><seg
                     n="4">ὁ δὲ εὐέλθων πᾶν μᾶλλον ἢ στρατιήν οἱ ἐδίδου. ἡ δὲ λαμβάνουσα τὸ
                     διδόμενον καλὸν μὲν ἔφη καὶ τοῦτο εἶναι, κάλλιον δὲ ἐκεῖνο, τὸ δοῦναί οἱ
                     δεομένῃ στρατιήν.</seg><seg
                     n="5">καὶ τοῦτο γὰρ ἐπὶ παντὶ τῷ διδομένῳ ἔλεγε, τελευταῖόν οἱ ἐξέπεμψε δῶρον ὁ
                     εὐέλθων ἄτρακτον χρύσεον καὶ ἠλακάτην, προσῆν δὲ οἱ καὶ εἴριον· ἐπειπάσης δὲ
                     αὖτις τῆς φερετίμης τὠυτὸ ἔπος ὁ εὐέλθων ἔφη τοιούτοισι γυναῖκας δωρέεσθαι ἀλλ᾽
                     οὐ στρατιῇ.</seg></p>
            </div>
            <div
               n="163"
               type="chapter">
               <p>ὁ δὲ ἀρκεσίλεως τοῦτον τὸν χρόνον ἐὼν ἐν σάμῳ συνήγειρε πάντα ἄνδρα ἐπὶ γῆς
                  ἀναδασμῷ· συλλεγομένου δὲ στρατοῦ πολλοῦ ἐστάλη ἐς δελφοὺς ὁ ἀρκεσίλεως χρησόμενος
                  τῷ χρηστηρίῳ περὶ κατόδου. ἡ δὲ πυθίη οἱ χρᾷ τάδε·<q
                     n="214"
                     type="oracle"
                     who="#Pythia">ἐπὶ μὲν τέσσερας βάττους καὶ ἀρκεσίλεως τέσσερας, ὀκτὼ ἀνδρῶν
                     γενεάς, διδοῖ ὑμῖν λοξίης βασιλεύειν κυρήνης· πλέον μέντοι τούτου οὐδὲ
                     πειρᾶσθαι παραινέει. σὺ μέντοι ἥσυχος εἶναι κατελθὼν ἐς τὴν σεωυτοῦ· ἢν δὲ τὴν
                     κάμινον εὕρῃς πλέην ἀμφορέων, μὴ ἐξοπτήσῃς τοὺς ἀμφορέας ἀλλ᾽ ἀπόπεμπε κατ᾽
                     οὖρον· εἰ δὲ ἐξοπτήσεις τὴν κάμινον , μὴ ἐσέλθῃς ἐς τὴν ἀμφίρρυτον· εἰ δὲ μή,
                     ἀποθανέαι καὶ αὐτὸς καὶ ταῦρος ὁ καλλιστεύων.</q></p>
            </div>
            <div
               n="164"
               type="chapter">
               <p>ταῦτα ἡ πυθίη ἀρκεσίλεῳ χρᾷ. ὁ δὲ παραλαβὼν τοὺς ἐκ τῆς σάμου κατῆλθε ἐς τὴν
                  κυρήνην καὶ ἐπικρατήσας τῶν πρηγμάτων τοῦ μαντηίου οὐκ ἐμέμνητο, ἀλλὰ δίκας τοὺς
                  ἀντιστασιώτας αἴτεε τῆς ἑωυτοῦ φυγῆς. τῶν δὲ οἱ μὲν τὸ παράπαν ἐκ τῆς χώρης
                  ἀπαλλάσσοντο, τοὺς δέ τινας χειρωσάμενος ὁ ἀρκεσίλεως ἐς κύπρον ἀπέστειλε ἐπὶ
                  διαφθορῇ· τούτους μέν νυν κνίδιοι ἀπενειχθέντας πρὸς τὴν σφετέρην ἐρρύσαντο καὶ ἐς
                  θήρην ἀπέστειλαν. ἑτέρους δέ τινας τῶν κυρηναίων ἐς πύργον μέγαν ἀγλωμάχου
                  καταφυγόντας ἰδιωτικὸν ὕλην περινήσας ὁ ἀρκεσίλεως ἐνέπρησε. μαθὼν δὲ ἐπ᾽
                  ἐξεργασμένοισι τὸ μαντήιον ἐὸν τοῦτο, ὅτι μιν ἡ πυθίη οὐκ ἔα εὑρόντα ἐν τῇ καμίνῳ
                  τοὺς ἀμφορέας ἐξοπτῆσαι, ἔργετο ἑκὼν τῆς τῶν κυρηναίων πόλιος, δειμαίνων τε τὸν
                  κεχρημένον θάνατον καὶ δοκέων τὴν ἀμφίρρυτον κυρήνην εἶναι. εἶχε δὲ γυναῖκα
                  συγγενέα ἑωυτοῦ, θυγατέρα δὲ τῶν βαρκαίων τοῦ βασιλέος, τῷ οὔνομα ἦν ἀλάζειρ· παρὰ
                  τοῦτον ἀπικνέεται, καί μιν βαρκαῖοί τε ἄνδρες καὶ τῶν ἐκ κυρήνης φυγάδων τινὲς
                  καταμαθόντες ἀγοράζοντα κτείνουσι, πρὸς δὲ καὶ τὸν πενθερὸν αὐτοῦ ἀλάζειρα.
                  ἀρκεσίλεως μέν νυν εἴτε ἑκὼν εἴτε ἀέκων ἁμαρτὼν τοῦ χρησμοῦ ἐξέπλησε μοῖραν τὴν
                  ἑωυτοῦ.</p>
            </div>
            <div
               n="165"
               type="chapter">
               <p>ἡ δὲ μήτηρ φερετίμη, ἕως μὲν ὁ ἀρκεσίλεως ἐν τῇ βάρκῃ διαιτᾶτο ἐξεργασμένος ἑωυτῷ
                  κακόν, ἡ δὲ εἶχε αὐτὴ τοῦ παιδὸς τὰ γέρεα ἐν κυρήνῃ καὶ τἆλλα νεμομένη καὶ ἐν
                  βουλῇ παρίζουσα· ἐπείτε δὲ ἔμαθε ἐν τῇ βάρκῃ ἀποθανόντα οἱ τὸν παῖδα, φεύγουσα
                  οἰχώκεε ἐς αἴγυπτον. ἦσαν γάρ οἱ ἐκ τοῦ ἀρκεσίλεω εὐεργεσίαι ἐς καμβύσην τὸν κύρου
                  πεποιημέναι· οὗτος γὰρ ἦν ὁ ἀρκεσίλεως ὃς κυρήνην καμβύσῃ ἔδωκε καὶ φόρον ἐτάξατο.
                  ἀπικομένη δὲ ἐς αἴγυπτον ἡ φερετίμη<persName>ἀρυάνδεω</persName>ἱκέτις ἵζετο,
                  τιμωρῆσαι ἑωυτῇ κελεύουσα, προϊσχομένη πρόφασιν ὡς διὰ τὸν μηδισμὸν ὁ παῖς οἱ
                  τέθνηκε.</p>
            </div>
            <div
               n="166"
               type="chapter">
               <p>ὁ δὲ<persName>ἀρυάνδης</persName>ἦν οὗτος τῆς αἰγύπτου ὕπαρχος ὑπὸ καμβύσεω
                  κατεστεώς, ὃς ὑστέρῳ χρόνῳ τούτων παρισούμενος δαρείῳ διεφθάρη. πυθόμενος γὰρ καὶ
                  ἰδὼν δαρεῖον ἐπιθυμέοντα μνημόσυνον ἑωυτοῦ λιπέσθαι τοῦτο τὸ μὴ ἄλλῳ εἴη βασιλέϊ
                  κατεργασμένον, ἐμιμέετο τοῦτον, ἐς οὗ ἔλαβε τὸν μισθόν. δαρεῖος μὲν γὰρ χρυσίον
                  καθαρώτατον ἀποψήσας ἐς τὸ δυνατώτατον νόμισμα
                     ἐκόψατο,<persName>ἀρυάνδης</persName>δὲ ἄρχων αἰγύπτου ἀργύριον τὠυτὸ τοῦτο
                  ἐποίεε· καὶ νῦν ἐστὶ ἀργύριον καθαρώτατον τὸ<rs>ἀρυανδικόν</rs>. μαθὼν δέ μιν
                  δαρεῖος ταῦτα ποιεῦντα, αἰτίην οἱ ἄλλην ἐπενείκας ὥς οἱ ἐπανίσταιτο,
                  ἀπέκτεινε.</p>
            </div>
            <div
               n="167"
               type="chapter">
               <p>τότε δὲ οὗτος ὁ<persName>ἀρυάνδης</persName>κατοικτίρας φερετίμην διδοῖ αὐτῇ
                  στρατὸν τὸν ἐξ αἰγύπτου ἅπαντα, καὶ τὸν πεζὸν καὶ τὸν ναυτικόν· στρατηγὸν δὲ τοῦ
                  μὲν πεζοῦ ἄμασιν ἀπέδεξε ἄνδρα μαράφιον, τοῦ δὲ ναυτικοῦ βάδρην ἐόντα πασαργάδην
                  γένος. πρὶν δὲ ἢ ἀποστεῖλαι τὴν στρατιήν, ὁ<persName>ἀρυάνδης</persName>πέμψας ἐς
                  τὴν βάρκην κήρυκα ἐπυνθάνετο τίς εἴη ὁ ἀρκεσίλεων ἀποκτείνας· οἱ δὲ βαρκαῖοι αὐτοὶ
                  ὑπεδέκοντο πάντες· πολλά τε γὰρ καὶ κακὰ πάσχειν ὑπ᾽ αὐτοῦ. πυθόμενος δὲ ταῦτα
                     ὁ<persName>ἀρυάνδης</persName>οὕτω δὴ τὴν στρατιὴν ἀπέστειλε ἅμα τῇ φερετίμῃ.
                  αὕτη μέν νυν αἰτίη πρόσχημα τοῦ λόγου ἐγίνετο, ἀπεπέμπετο δὲ ἡ στρατιή, ὡς ἐμοὶ
                  δοκέειν, ἐπὶ λιβύης καταστροφῇ. λιβύων γὰρ δὴ ἔθνεα πολλὰ καὶ παντοῖά ἐστι, καὶ τὰ
                  μὲν αὐτῶν ὀλίγα βασιλέος ἦν ὑπήκοα, τὰ δὲ πλέω ἐφρόντιζε δαρείου οὐδέν.</p>
            </div>
            <div
               n="168"
               type="chapter">
               <p>οἰκέουσι δὲ κατὰ τάδε λίβυες.</p>
               <p>ἀπ᾽ αἰγύπτου ἀρξάμενοι πρῶτοι ἀδυρμαχίδαι λιβύων κατοίκηνται, οἳ νόμοισι μὲν τὰ
                  πλέω αἰγυπτίοισι χρέωνται, ἐσθῆτα δὲ φορέουσι οἵην περ οἱ ἄλλοι λίβυες. αἱ δὲ
                  γυναῖκες αὐτῶν ψέλιον περὶ ἑκατέρῃ τῶν κνημέων φορέουσι χάλκεον· τὰς κεφαλὰς δὲ
                  κομῶσαι, τοὺς φθεῖρας ἐπεὰν λάβωσι, τοὺς ἑωυτῆς ἑκάστη ἀντιδάκνει καὶ οὕτω ῥίπτει.
                  οὗτοι δὲ μοῦνοι λιβύων τοῦτο ἐργάζονται, καὶ τῷ βασιλέϊ μοῦνοι τὰς παρθένους
                  μελλούσας συνοικέειν ἐπιδεικνύουσι· ἣ δὲ ἂν τῷ βασιλέϊ ἀρεστὴ γένηται, ὑπὸ τούτου
                  διαπαρθενεύεται. παρήκουσι δὲ οὗτοι οἱ ἀδυρμαχίδαι ἀπ᾽ αἰγύπτου μέχρι λιμένος τῷ
                  οὔνομα πλυνός ἐστι.</p>
            </div>
            <div
               n="169"
               type="chapter">
               <p>τούτων δὲ ἔχονται γιλιγάμαι, νεμόμενοι τὸ πρὸς ἑσπέρην χώρην μέχρι ἀφροδισιάδος
                  νήσου. ἐν δὲ τῷ μεταξὺ χώρῳ τούτῳ ἥ τε πλατέα νῆσος ἐπίκειται, τὴν ἔκτισαν οἱ
                  κυρηναῖοι, καὶ ἐν τῇ ἠπείρῳ μενέλαος λιμήν ἐστι καὶ ἄζιρις, τὴν οἱ κυρηναῖοι
                  οἴκεον· καὶ τὸ σίλφιον ἄρχεται ἀπὸ τούτου· παρήκει δὲ ἀπὸ πλατέης νήσου μέχρι τοῦ
                  στόματος τῆς σύρτιος τὸ σίλφιον. νόμοισι δὲ χρέωνται οὗτοι παραπλησίοισι τοῖσι
                  ἑτέροισι.</p>
            </div>
            <div
               n="170"
               type="chapter">
               <p>γιλιγαμέων δὲ ἔχονται τὸ πρὸς ἑσπέρης ἀσβύσται· οὗτοι ὑπὲρ κυρήνης οἰκέουσι. ἐπὶ
                  θάλασσαν δὲ οὐ κατήκουσι ἀσβύσται· τὸ γὰρ παρὰ θάλασσαν κυρηναῖοι νέμονται.
                  τεθριπποβάται δὲ οὐκ ἥκιστα ἀλλὰ μάλιστα λιβύων εἰσί, νόμους δὲ τοὺς πλέονας
                  μιμέεσθαι ἐπιτηδεύουσι τοὺς κυρηναίων.</p>
            </div>
            <div
               n="171"
               type="chapter">
               <p>ἀσβυστέων δὲ ἔχονται τὸ πρὸς ἑσπέρης αὐσχίσαι· οὗτοι ὑπὲρ βάρκης οἰκέουσι,
                  κατήκοντες ἐπὶ θάλασσαν κατ᾽ εὐεσπερίδας. αὐσχισέων δὲ κατὰ μέσον τῆς χώρης
                  οἰκέουσι βάκαλες, ὀλίγον ἔθνος, κατήκοντες ἐπὶ θάλασσαν κατὰ ταύχειρα πόλιν τῆς
                  βαρκαίης; νόμοισι δὲ τοῖσι αὐτοῖσι χρέωνται τοῖσι καὶ οἱ ὑπὲρ κυρήνης.</p>
            </div>
            <div
               n="172"
               type="chapter">
               <p>αὐσχισέων δὲ τούτων τὸ πρὸς ἑσπέρης ἔχονται νασαμῶνες, ἔθνος ἐὸν πολλόν, οἳ τὸ
                  θέρος καταλείποντες ἐπὶ τῇ θαλάσσῃ τὰ πρόβατα ἀναβαίνουσι ἐς αὔγιλα χῶρον
                  ὀπωριεῦντες τοὺς φοίνικας· οἱ δὲ πολλοὶ καὶ ἀμφιλαφέες πεφύκασι, πάντες ἐόντες
                  καρποφόροι. τοὺς δὲ ἀττελέβους ἐπεὰν θηρεύσωσι, αὐήναντες πρὸς τὸν ἥλιον
                  καταλέουσι καὶ ἔπειτα ἐπὶ γάλα ἐπιπάσσοντες πίνουσι. γυναῖκας δὲ νομίζοντες πολλὰς
                  ἔχειν ἕκαστος ἐπίκοινον αὐτέων τὴν μίξιν ποιεῦνται τρόπῳ παραπλησίῳ τῷ καὶ
                  μασσαγέται· ἐπεὰν σκίπωνα προστήσωνται, μίσγονται. πρῶτον δὲ γαμέοντος νασαμῶνος
                  ἀνδρὸς νόμος ἐστὶ τὴν νύμφην νυκτὶ τῇ πρώτῃ διὰ πάντων διεξελθεῖν τῶν δαιτυμόνων
                  μισγομένην· τῶν δὲ ὡς ἕκαστός οἱ μιχθῇ, διδοῖ δῶρον τὸ ἂν ἔχῃ φερόμενος ἐξ οἴκου.
                  ὁρκίοισι δὲ καὶ μαντικῇ χρέωνται τοιῇδε. ὀμνύουσι μὲν τοὺς παρὰ σφίσι ἄνδρας
                  δικαιοτάτους καὶ ἀρίστους λεγομένους γενέσθαι, τούτους τῶν τύμβων ἁπτόμενοι·
                  μαντεύονται δὲ ἐπὶ τῶν προγόνων φοιτῶντες τὰ σήματα καὶ κατευξάμενοι
                  ἐπικατακοιμῶνται· τὸ δ᾽ ἂν ἴδῃ ἐν τῇ ὄψι ἐνύπνιον, τούτῳ χρᾶται. πίστισι δὲ
                  τοιῃσίδε χρέωνται· ἐκ τῆς χειρὸς διδοῖ πιεῖν καὶ αὐτὸς ἐκ τῆς τοῦ ἑτέρου πίνει· ἢν
                  δὲ μὴ ἔχωσι ὑγρὸν μηδέν, οἱ δὲ τῆς χαμᾶθεν σποδοῦ λαβόντες λείχουσι.</p>
            </div>
            <div
               n="173"
               type="chapter">
               <p>νασαμῶσι δὲ προσόμουροί εἰσι ψύλλοι. οὗτοι ἐξαπολώλασι τρόπῳ τοιῷδε. ὁ νότος σφι
                  πνέων ἄνεμος τὰ ἔλυτρα τῶν ὑδάτων ἐξηύηνε, ἡ δὲ χώρη σφι ἅπασα ἐντὸς ἐοῦσα τῆς
                  σύρτιος ἦν ἄνυδρος· οἱ δὲ βουλευσάμενοι κοινῷ λόγῳ ἐστρατεύοντο ἐπὶ τὸν νότον λέγω
                  δὲ ταῦτα τὰ λέγουσι λίβυες , καὶ ἐπείτε ἐγίνοντο ἐν τῇ ψάμμῳ πνεύσας ὁ νότος
                  κατέχωσέ σφεας. ἐξαπολομένων δὲ τούτων ἔχουσι τὴν χώρην οἱ νασαμῶνες.</p>
            </div>
            <div
               n="174"
               type="chapter">
               <p>τούτων δὲ κατύπερθε πρὸς νότον ἄνεμον ἐν τῇ θηριώδεϊ οἰκέουσι<rs
                     type="ethnic">γαμφάσαντες</rs>, οἳ πάντα ἄνθρωπον φεύγουσι καὶ παντὸς ὁμιλίην,
                  καὶ οὔτε ὅπλον ἐκτέαται ἀρήιον οὐδὲν οὔτε ἀμύνεσθαι ἐπιστέαται.</p>
            </div>
            <div
               n="175"
               type="chapter">
               <p>οὗτοι μὲν δὴ κατύπερθε οἰκέουσι νασαμώνων. τὸ δὲ παρὰ τὴν θάλασσαν ἔχονται τὸ πρὸς
                  ἑσπέρης μάκαι, οἳ λόφους κείρονται, τὸ μὲν μέσον τῶν τριχῶν ἀνιέντες αὔξεσθαι, τὰ
                  δὲ ἔνθεν καὶ ἔνθεν κείροντες ἐν χροΐ, ἐς δὲ τὸν πόλεμον στρουθῶν καταγαίων δορὰς
                  φορέουσι προβλήματα. διὰ δὲ αὐτῶν<placeName>κῖνυψ</placeName>ποταμὸς ῥέων ἐκ λόφου
                  καλεομένου χαρίτων ἐς θάλασσαν ἐκδιδοῖ. ὁ δὲ λόφος οὗτος ὁ χαρίτων δασὺς ἴδῃσί
                  ἐστι, ἐούσης τῆς ἄλλης τῆς προκαταλεχθείσης λιβύης ψιλῆς· ἀπὸ θαλάσσης δὲ ἐς αὐτὸν
                  στάδιοι διηκόσιοί εἰσι.</p>
            </div>
            <div
               n="176"
               type="chapter">
               <p>μακέων δὲ τούτων ἐχόμενοι γινδᾶνές εἰσι, τῶν αἱ γυναῖκες περισφύρια δερμάτων πολλὰ
                  ἑκάστη φορέει κατὰ τοιόνδε τι, ὡς λέγεται· κατ᾽ ἄνδρα ἕκαστον μιχθέντα περισφύριον
                  περιδέεται· ἣ δ᾽ ἂν πλεῖστα ἔχῃ, αὕτη ἀρίστη δέδοκται εἶναι ὡς ὑπὸ πλείστων ἀνδρῶν
                  φιληθεῖσα.</p>
            </div>
            <div
               n="177"
               type="chapter">
               <p><seg
                     n="1">ἀκτὴν δὲ προέχουσαν ἐς τὸν πόντον τούτων τῶν γινδάνων νέμονται λωτοφάγοι,
                     οἳ τὸν καρπὸν μοῦνον τοῦ λωτοῦ τρώγοντες ζώουσι. ὁ δὲ τοῦ λωτοῦ καρπός ἐστι
                     μέγαθος ὅσον τε τῆς σχίνου, γλυκύτητα δὲ τοῦ φοίνικος τῷ καρπῷ προσείκελος.
                     ποιεῦνται δὲ ἐκ τοῦ καρποῦ τούτου οἱ λωτοφάγοι καὶ οἶνον.</seg></p>
            </div>
            <div
               n="178"
               type="chapter">
               <p><seg
                     n="1">λωτοφάγων δὲ τὸ παρὰ θάλασσαν ἔχονται μάχλυες, τῷ λωτῷ μὲν καὶ οὗτοι
                     χρεώμενοι, ἀτὰρ ἧσσόν γε τῶν πρότερον λεχθέντων. κατήκουσι δὲ ἐπὶ ποταμὸν μέγαν
                     τῷ οὔνομα τρίτων ἐστί· ἐκδιδοῖ δὲ οὗτος ἐς λίμνην μεγάλην τριτωνίδα· ἐν δὲ αὐτῇ
                     νῆσος ἔνι τῇ οὔνομα<placeName>φλά</placeName>· ταύτην δὲ τὴν νῆσον
                     λακεδαιμονίοισί φασι λόγιον εἶναι κτίσαι.</seg></p>
            </div>
            <div
               n="179"
               type="chapter">
               <p>ἔστι δὲ καὶ ὅδε λόγος λεγόμενος· ἰήσονα, ἐπείτε οἱ ἐξεργάσθη ὑπὸ τῷ πηλίῳ ἡ ἀργώ,
                  ἐσθέμενον ἐς αὐτὴν ἄλλην τε ἑκατόμβην καὶ δὴ καὶ τρίποδα χάλκεον περιπλέειν
                  πελοπόννησον βουλόμενον ἐς δελφοὺς ἀπικέσθαι. καί μιν, ὡς πλέοντα γενέσθαι κατὰ
                  μαλέην, ὑπολαβεῖν ἄνεμον βορέην καὶ ἀποφέρειν πρὸς τὴν λιβύην· πρὶν δὲ κατιδέσθαι
                  γῆν, ἐν τοῖσι βράχεσι γενέσθαι λίμνης τῆς τριτωνίδος. καί οἱ ἀπορέοντι τὴν
                  ἐξαγωγὴν λόγος ἐστὶ φανῆναι τρίτωνα καὶ κελεύειν τὸν ἰήσονα ἑωυτῷ δοῦναι τὸν
                  τρίποδα, φάμενόν σφι καὶ τὸν πόρον δείξειν καὶ ἀπήμονας ἀποστελέειν. πειθομένου δὲ
                  τοῦ ἰήσονος οὕτω δὴ τόν τε διέκπλοον τῶν βραχέων δεικνύναι τὸν τρίτωνά σφι καὶ τὸν
                  τρίποδα θεῖναι ἐν τῷ ἑωυτοῦ ἱρῷ ἐπιθεσπίσαντά τε τῷ τρίποδι καὶ τοῖσι σὺν ἰήσονι
                  σημήναντα τὸν πάντα λόγον, ὡς ἐπεὰν τὸν τρίποδα κομίσηται τῶν τις ἐκγόνων τῶν ἐν
                  τῇ ἀργοῖ συμπλεόντων, τότε ἑκατὸν πόλις οἰκῆσαι περὶ τὴν τριτωνίδα λίμνην
                  ἑλληνίδας πᾶσαν εἶναι ἀνάγκην. ταῦτα ἀκούσαντας τοὺς ἐπιχωρίους τῶν λιβύων κρύψαι
                  τὸν τρίποδα.</p>
            </div>
            <div
               n="180"
               type="chapter">
               <p>τούτων δὲ ἔχονται τῶν μαχλύων αὐσέες· οὗτοι δὲ καὶ οἱ μάχλυες πέριξ τὴν τριτωνίδα
                  λίμνην οἰκέουσι, τὸ μέσον δέ σφι οὐρίζει ὁ τρίτων. καὶ οἱ μὲν μάχλυες τὰ ὀπίσω
                  κομῶσι τῆς κεφαλῆς, οἱ δὲ αὐσέες τὰ ἔμπροσθε. ὁρτῇ δὲ ἐνιαυσίῃ ἀθηναίης αἱ
                  παρθένοι αὐτῶν δίχα διαστᾶσαι μάχονται πρὸς ἀλλήλας λίθοισί τε καὶ ξύλοισι, τῇ
                  αὐθιγενέϊ θεῷ λέγουσαι τὰ πάτρια ἀποτελέειν, τὴν ἀθηναίην καλέομεν· τὰς δὲ
                  ἀποθνῃσκούσας τῶν παρθένων ἐκ τῶν τρωμάτων ψευδοπαρθένους καλέουσι. πρὶν δὲ
                  ἀνεῖναι αὐτὰς μάχεσθαι, τάδε ποιεῦσι· κοινῇ παρθένον τὴν καλλιστεύουσαν ἑκάστοτε
                  κοσμήσαντες κυνέῃ τε κορινθίῃ καὶ πανοπλίῃ ἑλληνικῇ καὶ ἐπ᾽ ἅρμα ἀναβιβάσαντες
                  περιάγουσι τὴν λίμνην κύκλῳ. ὁτέοισι δὲ τὸ πάλαι ἐκόσμεον τὰς παρθένους πρὶν ἤ σφι
                  ἕλληνας παροικισθῆναι, οὐκ ἔχω εἰπεῖν, δοκέω δ᾽ ὦν αἰγυπτίοισι ὅπλοισι κοσμέεσθαι
                  αὐτάς· ἀπὸ γὰρ αἰγύπτου καὶ τὴν ἀσπίδα καὶ τὸ κράνος φημὶ ἀπῖχθαι ἐς τοὺς ἕλληνας.
                  τὴν δὲ ἀθηναίην φασὶ ποσειδέωνος εἶναι θυγατέρα καὶ τῆς τριτωνίδος λίμνης, καί μιν
                  μεμφθεῖσάν τι τῷ πατρὶ δοῦναι ἑωυτὴν τῷ διί, τὸν δὲ δία ἑωυτοῦ μιν ποιήσασθαι
                  θυγατέρα. ταῦτα μὲν λέγουσι. μίξιν δὲ ἐπίκοινον τῶν γυναικῶν ποιεῦνται, οὔτε
                  συνοικέοντες κτηνηδόν τε μισγόμενοι. ἐπεὰν δὲ γυναικὶ τὸ παιδίον ἁδρὸν γένηται,
                  συμφοιτῶσι ἐς τὠυτὸ οἱ ἄνδρες τρίτου μηνός, καὶ τῷ ἂν οἴκῃ τῶν ἀνδρῶν τὸ παιδίον,
                  τούτου παῖς νομίζεται.</p>
            </div>
            <div
               n="181"
               type="chapter">
               <p>οὗτοι μὲν οἱ παραθαλάσσιοι τῶν νομάδων λιβύων εἰρέαται. ὑπὲρ δὲ τούτων ἐς
                  μεσόγαιαν ἡ θηριώδης ἐστὶ λιβύη, ὑπὲρ δὲ τῆς θηριώδεος ὀφρύη ψάμμου κατήκει,
                  παρατείνουσα ἀπὸ θηβέων τῶν αἰγυπτιέων ἐπ᾽ ἡρακλέας στήλας. ἐν δὲ τῇ ὀφρύῃ ταύτῃ
                  μάλιστα διὰ δέκα ἡμερέων ὁδοῦ ἁλός ἐστι τρύφεα κατὰ χόνδρους μεγάλους ἐν
                  κολωνοῖσι, καὶ ἐν κορυφῇσι ἑκάστου τοῦ κολωνοῦ ἀνακοντίζει ἐκ μέσου τοῦ ἁλὸς ὕδωρ
                  ψυχρὸν καὶ γλυκύ, περὶ δὲ αὐτὸν ἄνθρωποι οἰκέουσι ἔσχατοι πρὸς τῆς ἐρήμου καὶ ὑπὲρ
                  τῆς θηριώδεος. πρῶτοι μὲν ἀπὸ θηβέων διὰ δέκα ἡμερέων ὁδοῦ ἀμμώνιοι, ἔχοντες τὸ
                  ἱρὸν ἀπὸ τοῦ θηβαιέος διός· καὶ γὰρ τὸ ἐν θήβῃσι, ὡς καὶ πρότερον εἴρηταί μοι,
                  κριοπρόσωπον τοῦ διὸς τὤγαλμά ἐστι. τυγχάνει δὲ καὶ ἄλλο σφι ὕδωρ κρηναῖον ἐόν, τὸ
                  τὸν μὲν ὄρθρον γίνεται χλιαρόν, ἀγορῆς δὲ πληθυούσης ψυχρότερον· μεσαμβρίη τέ ἐστι
                  καὶ τὸ κάρτα γίνεται ψυχρόν· τηνικαῦτα δὲ ἄρδουσι τοὺς κήπους· ἀποκλινομένης δὲ
                  τῆς ἡμέρης ὑπίεται τοῦ ψυχροῦ, ἐς οὗ δύεταί τε ὁ ἥλιος καὶ τὸ ὕδωρ γίνεται
                  χλιαρόν· ἐπὶ δὲ μᾶλλον ἰὸν ἐς τὸ θερμὸν ἐς μέσας νύκτας πελάζει, τηνικαῦτα δὲ ζέει
                  ἀμβολάδην· παρέρχονταί τε μέσαι νύκτες καὶ ψύχεται μέχρι ἐς ἠῶ. ἐπίκλησιν δὲ αὕτη
                  ἡ κρήνη καλέεται ἡλίου.</p>
            </div>
            <div
               n="182"
               type="chapter">
               <p>μετὰ δὲ ἀμμωνίους, διὰ τῆς ὀφρύης τῆς ψάμμου δι᾽ ἀλλέων δέκα ἡμερέων ὁδοῦ, κολωνός
                  τε ἁλός ἐστι ὅμοιος τῷ ἀμμωνίῳ καὶ ὕδωρ, καὶ ἄνθρωποι περὶ αὐτὸν οἰκέουσι· τῷ δὲ
                  χώρῳ τούτῳ οὔνομα αὔγιλά ἐστι· ἐς τοῦτον τὸν χῶρον οἱ νασαμῶνες ὀπωριεῦντες τοὺς
                  φοίνικας φοιτῶσι.</p>
            </div>
            <div
               n="183"
               type="chapter">
               <p>ἀπὸ δὲ αὐγίλων διὰ δέκα ἡμερέων ἀλλέων ὁδοῦ ἕτερος ἁλὸς κολωνὸς καὶ ὕδωρ καὶ
                  φοίνικες καρποφόροι πολλοί, κατά περ καὶ ἐν τοῖσι ἑτέροισι· καὶ ἄνθρωποι οἰκέουσι
                  ἐν αὐτῷ τοῖσι οὔνομα γαράμαντές ἐστι, ἔθνος μέγα ἰσχυρῶς, οἳ ἐπὶ τὸν ἅλα γῆν
                  ἐπιφορέοντες οὕτω σπείρουσι. συντομώτατον δ᾽ ..... ἐστὶ ἐς τοὺς λωτοφάγους, ἐκ τῶν
                  τριήκοντα ἡμερέων ἐς αὐτοὺς ὁδός ἐστι. ἐν τοῖσι καὶ οἱ ὀπισθονόμοι βόες γίνονται.
                  ὀπισθονόμοι δὲ διὰ τόδε εἰσί· τὰ κέρεα ἔχουσι κεκυφότα ἐς τὸ ἔμπροσθε· διὰ τοῦτο
                  ὀπίσω ἀναχωρέοντες νέμονται· ἐς γὰρ τὸ ἔμπροσθε οὐκ οἷοί τέ εἰσι προεμβαλλόντων ἐς
                  τὴν γῆν τῶν κερέων· ἄλλο δὲ οὐδὲν διαφέρουσι τῶν ἄλλων βοῶν ὅτι μὴ τοῦτο καὶ τὸ
                  δέρμα ἐς παχύτητά τε καὶ τρῖψιν. οἱ γαράμαντες δὴ οὗτοι τοὺς τρωγλοδύτας αἰθίοπας
                  θηρεύουσι τοῖσι τεθρίπποισι· οἱ γὰρ τρωγλοδύται αἰθίοπες πόδας τάχιστοι ἀνθρώπων
                  πάντων εἰσὶ τῶν ἡμεῖς πέρι λόγους ἀποφερομένους ἀκούομεν. σιτέονται δὲ οἱ
                  τρωγλοδύται ὄφις καὶ σαύρας καὶ τὰ τοιαῦτα τῶν ἑρπετῶν· γλῶσσαν δὲ οὐδεμιῇ ἄλλῃ
                  παρομοίην νενομίκασι, ἀλλὰ τετρίγασι κατά περ αἱ νυκτερίδες.</p>
            </div>
            <div
               n="184"
               type="chapter">
               <p>ἀπὸ δὲ γαραμάντων δι᾽ ἀλλέων δέκα ἡμερέων ὁδοῦ ἄλλος ἁλός τε κολωνὸς καὶ ὕδωρ, καὶ
                  ἄνθρωποι περὶ αὐτὸν οἰκέουσι τοῖσι οὔνομά ἐστι ἀτάραντες, οἳ ἀνώνυμοί εἰσι μοῦνοι
                  ἀνθρώπων τῶν ἡμεῖς ἴδμεν· ἁλέσι μὲν γάρ σφί ἐστι ἀτάραντες οὔνομα, ἑνὶ δὲ ἑκάστῳ
                  αὐτῶν οὔνομα οὐδὲν κεῖται. οὗτοι τῷ ἡλίῳ ὑπερβάλλοντι καταρῶνται καὶ πρὸς τούτοισι
                  πάντα τὰ αἰσχρὰ λοιδορέονται, ὅτι σφέας καίων ἐπιτρίβει, αὐτούς τε τοὺς ἀνθρώπους
                  καὶ τὴν χώρην αὐτῶν.</p>
               <p>μετὰ δὲ δι᾽ ἀλλέων δέκα ἡμερέων ὁδοῦ ἄλλος κολωνὸς ἁλὸς καὶ ὕδωρ, καὶ ἄνθρωποι
                  περὶ αὐτὸν οἰκέουσι. ἔχεται δὲ τοῦ ἁλὸς τούτου ὄρος τῷ οὔνομά ἐστι ἄτλας· ἔστι δὲ
                  στεινὸν καὶ κυκλοτερὲς πάντῃ, ὑψηλὸν δὲ οὕτω δή τι λέγεται ὡς τὰς κορυφὰς αὐτοῦ
                  οὐκ οἷά τε εἶναι ἰδέσθαι· οὐδέκοτε γὰρ αὐτὰς ἀπολείπειν νέφεα οὔτε θέρεος οὔτε
                  χειμῶνος· τοῦτο τὸν κίονα τοῦ οὐρανοῦ λέγουσι οἱ ἐπιχώριοι εἶναι. ἐπὶ τούτου τοῦ
                  ὄρεος οἱ ἄνθρωποι οὗτοι ἐπώνυμοι ἐγένοντο· καλέονται γὰρ δὴ ἄτλαντες. λέγονται δὲ
                  οὔτε ἔμψυχον οὐδὲν σιτέεσθαι οὔτε ἐνύπνια ὁρᾶν.</p>
            </div>
            <div
               n="185"
               type="chapter">
               <p>μέχρι μὲν δὴ τῶν ἀτλάντων τούτων ἔχω τὰ οὐνόματα τῶν ἐν τῇ ὀφρύῃ κατοικημένων
                  καταλέξαι, τὸ δ᾽ ἀπὸ τούτων οὐκέτι. διήκει δ᾽ ὦν ἡ ὀφρύη μέχρι ἡρακλέων στηλέων
                  καὶ τὸ ἔξω τουτέων· ἔστι δὲ ἁλός τε μέταλλον ἐν αὐτῇ διὰ δέκα ἡμερέων ὁδοῦ καὶ
                  ἄνθρωποι οἰκέοντες. τὰ δὲ οἰκία τούτοισι πᾶσι ἐκ τῶν ἁλίνων χόνδρων οἰκοδομέαται·
                  ταῦτα γὰρ ἤδη τῆς λιβύης ἄνομβρά ἐστι· οὐ γὰρ ἂν ἐδυνέατο μένειν οἱ τοῖχοι ἐόντες
                  ἅλινοι, εἰ ὗε. ὁ δὲ ἃλς αὐτόθι καὶ λευκὸς καὶ πορφύρεος τὸ εἶδος ὀρύσσεται. ὑπὲρ
                  δὲ τῆς ὀφρύης ταύτης, τὸ πρὸς νότου καὶ ἐς μεσόγαιαν τῆς λιβύης, ἔρημος καὶ
                  ἄνυδρος καὶ ἄθηρος καὶ ἄνομβρος καὶ ἄξυλός ἐστι ἡ χώρη, καὶ ἰκμάδος ἐστὶ ἐν αὐτῇ
                  οὐδέν.</p>
            </div>
            <div
               n="186"
               type="chapter">
               <p>οὕτω μὲν μέχρι τῆς τριτωνίδος λίμνης ἀπ᾽ αἰγύπτου νομάδες εἰσὶ κρεοφάγοι τε καὶ
                  γαλακτοπόται λίβυες, καὶ θηλέων τε βοῶν οὔτι γευόμενοι, δι᾽ ὅ τι περ οὐδὲ
                  αἰγύπτιοι, καὶ ὗς οὐ τρέφοντες. βοῶν μέν νυν θηλέων οὐδ᾽ αἱ κυρηναίων γυναῖκες
                  δικαιοῦσι πατέεσθαι διὰ τὴν ἐν αἰγύπτῳ ἶσιν, ἀλλὰ καὶ νηστηίας αὐτῇ καὶ ὁρτὰς
                  ἐπιτελέουσι. αἱ δὲ τῶν βαρκαίων γυναῖκες οὐδὲ ὑῶν πρὸς τῇσι βουσὶ γεύονται.</p>
            </div>
            <div
               n="187"
               type="chapter">
               <p>ταῦτα μὲν δὴ οὕτω ἔχει. τὸ δὲ πρὸς ἑσπέρης τῆς τριτωνίδος λίμνης οὐκέτι νομάδες
                  εἰσὶ λίβυες, οὐδὲ νόμοισι τοῖσι αὐτοῖσι χρεώμενοι, οὐδὲ κατὰ τὰ παιδία ποιεῦντες
                  οἷόν τι καὶ οἱ νομάδες ἐώθασι ποιέειν. οἱ γὰρ δὴ τῶν λιβύων νομάδες, εἰ μὲν πάντες
                  οὐκ ἔχω ἀτρεκέως τοῦτο εἰπεῖν, ποιεῦσι δὲ αὐτῶν συχνοὶ τοιάδε· τῶν παιδίων τῶν
                  σφετέρων, ἐπεὰν τετραέτεα γένηται, οἰσύπῃ προβάτων καίουσι τὰς ἐν τῇσι κορυφῇσι
                  φλέβας, μετεξέτεροι δὲ αὐτῶν τὰς ἐν τοῖσι κροτάφοισι, τοῦδε εἵνεκα ὡς μή σφεας ἐς
                  τὸν πάντα χρόνον καταρρέον φλέγμα ἐκ τῆς κεφαλῆς δηλέηται· καὶ διὰ τοῦτο σφέας
                  λέγουσι εἶναι ὑγιηροτάτους. εἰσὶ γὰρ ὡς ἀληθέως οἱ λίβυες ἀνθρώπων πάντων
                  ὑγιηρότατοι τῶν ἡμεῖς ἴδμεν· εἰ μὲν διὰ τοῦτο, οὐκ ἔχω ἀτρεκέως εἰπεῖν,
                  ὑγιηρότατοι δ᾽ ὦν εἰσί. ἢν δὲ καίουσι τὰ παιδία σπασμὸς ἐπιγένηται, ἐξεύρηταί σφι
                  ἄκος· τράγου γὰρ οὖρον ἐπισπείσαντες ῥύονταί σφεα.</p>
            </div>
            <div
               n="188"
               type="chapter">
               <p>λέγω δὲ τὰ λέγουσι αὐτοὶ λίβυες.</p>
               <p>θυσίαι δὲ τοῖσι νομάσι εἰσὶ αἵδε. ἐπεὰν τοῦ ὠτὸς ἀπάρξωνται τοῦ κτήνεος, ῥιπτέουσι
                  ὑπὲρ τὸν ὦμον, τοῦτο δὲ ποιήσαντες ἀποστρέφουσι τὸν αὐχένα αὐτοῦ. θύουσι δὲ ἡλίῳ
                  καὶ σελήνῃ μούνοισι· τούτοισι μέν νυν πάντες λίβυες θύουσι, ἀτὰρ οἱ περὶ τὴν
                  τριτωνίδα λίμνην νέμοντες τῇ ἀθηναίῃ μάλιστα, μετὰ δὲ τῷ τρίτωνι καὶ τῷ
                  ποσειδέωνι.</p>
            </div>
            <div
               n="189"
               type="chapter">
               <p>τὴν δὲ ἄρα ἐσθῆτα καὶ τὰς αἰγίδας τῶν ἀγαλμάτων τῆς ἀθηναίης ἐκ τῶν λιβυσσέων
                  ἐποιήσαντο οἱ ἕλληνες· πλὴν γὰρ ἢ ὅτι σκυτίνη ἡ ἐσθὴς τῶν λιβυσσέων ἐστὶ καὶ οἱ
                  θύσανοι οἱ ἐκ τῶν αἰγίδων αὐτῇσι οὐκ ὄφιές εἰσι ἀλλὰ ἱμάντινοι, τὰ δὲ ἄλλα πάντα
                  κατὰ τὠυτὸ ἔσταλται. καὶ δὴ καὶ τὸ οὔνομα κατηγορέει ὅτι ἐκ λιβύης ἥκει ἡ στολὴ
                  τῶν παλλαδίων· αἰγέας γὰρ περιβάλλονται ψιλὰς περὶ τὴν ἐσθῆτα θυσανωτὰς αἱ
                  λίβυσσαι, κεχριμένας ἐρευθεδάνῳ, ἐκ δὲ τῶν αἰγέων τουτέων αἰγίδας οἱ ἕλληνες
                  μετωνόμασαν. δοκέει δ᾽ ἔμοιγε καὶ ἡ ὀλολυγὴ ἐπὶ ἱροῖσι ἐνθαῦτα πρῶτον γενέσθαι·
                  κάρτα γὰρ ταύτῃ χρέωνται αἱ λίβυσσαι καὶ χρέωνται καλῶς. καὶ τέσσερας ἵππους
                  συζευγνύναι παρὰ λιβύων οἱ ἕλληνες μεμαθήκασι.</p>
            </div>
            <div
               n="190"
               type="chapter">
               <p>θάπτουσι δὲ τοὺς ἀποθνῄσκοντας οἱ νομάδες κατά περ οἱ ἕλληνες, πλὴν νασαμώνων·
                  οὗτοι δὲ κατημένους θάπτουσι, φυλάσσοντες, ἐπεὰν ἀπίῃ τὴν ψυχήν, ὅκως μιν
                  κατίσουσι μηδὲ ὕπτιος ἀποθανέεται. οἰκήματα δὲ σύμπηκτα ἐξ ἀνθερίκων ἐνειρμένων
                  περὶ σχοίνους ἐστί, καὶ ταῦτα περιφορητά. νόμοισι μὲν τοιούτοισι οὗτοι
                  χρέωνται.</p>
            </div>
            <div
               n="191"
               type="chapter">
               <p>τὸ δὲ πρὸς ἑσπέρης τοῦ τρίτωνος ποταμοῦ αὐσέων ἔχονται ἀροτῆρες ἤδη λίβυες καὶ
                  οἰκίας νομίζοντες ἐκτῆσθαι, τοῖσι οὔνομα κεῖται μάξυες, οἳ τὰ ἐπὶ δεξιὰ τῶν
                  κεφαλέων κομῶσι, τὰ δ᾽ ἐπ᾽ ἀριστερὰ κείρουσι, τὸ δὲ σῶμα χρίονται μίλτῳ. φασὶ δὲ
                  οὗτοι εἶναι τῶν ἐκ τροίης ἀνδρῶν. ἡ δὲ χώρη αὕτη τε καὶ ἡ λοιπὴ τῆς λιβύης ἡ πρὸς
                  ἑσπέρην πολλῷ θηριωδεστέρη τε καὶ δασυτέρη ἐστὶ τῆς τῶν νομάδων χώρης· ἡ μὲν γὰρ
                  δὴ πρὸς τὴν ἠῶ τῆς λιβύης, τὴν οἱ νομάδες νέμουσι, ἐστὶ ταπεινή τε καὶ ψαμμώδης
                  μέχρι τοῦ τρίτωνος ποταμοῦ, ἡ δὲ ἀπὸ τούτου τὸ πρὸς ἑσπέρης, ἡ τῶν ἀροτήρων,
                  ὀρεινή τε κάρτα καὶ δασέα καὶ θηριώδης. καὶ γὰρ οἱ ὄφιες οἱ ὑπερμεγάθεες καὶ οἱ
                  λέοντες κατὰ τούτους εἰσὶ καὶ οἱ ἐλέφαντές τε καὶ ἄρκτοι καὶ ἀσπίδες τε καὶ ὄνοι
                  οἱ τὰ κέρεα ἔχοντες καὶ οἱ κυνοκέφαλοι καὶ οἱ ἀκέφαλοι οἱ ἐν τοῖσι στήθεσι τοὺς
                  ὀφθαλμοὺς ἔχοντες, ὡς δὴ λέγονταί γε ὑπὸ λιβύων, καὶ οἱ ἄγριοι ἄνδρες καὶ γυναῖκες
                  ἄγριαι καὶ ἄλλα πλήθεϊ πολλὰ θηρία κατάψευστα.</p>
            </div>
            <div
               n="192"
               type="chapter">
               <p><seg
                     n="1">κατὰ τοὺς νομάδας δέ ἐστι τούτων οὐδέν, ἀλλ᾽ ἄλλα τοιάδε, πύγαργοι καὶ
                     ζορκάδες καὶ βουβάλιες καὶ ὄνοι, οὐκ οἱ τὰ κέρεα ἔχοντες ἀλλ᾽ ἄλλοι ἄποτοι οὐ
                     γὰρ δὴ πίνουσι , καὶ ὄρυες, τῶν τὰ κέρεα τοῖσι φοίνιξι οἱ πήχεες ποιεῦνται
                     μέγαθος δὲ τὸ θηρίον τοῦτο κατὰ βοῦν ἐστι ,</seg><seg
                     n="2">καὶ βασσάρια καὶ ὕαιναι καὶ ὕστριχες καὶ κριοὶ ἄγριοι καὶ δίκτυες καὶ
                     θῶες καὶ πάνθηρες καὶ βόρυες, καὶ κροκόδειλοι ὅσον τε τριπήχεες χερσαῖοι, τῇσι
                     σαύρῃσι ἐμφερέστατοι, καὶ στρουθοὶ κατάγαιοι καὶ ὄφιες μικροί, κέρας ἓν ἕκαστος
                     ἔχοντες. ταῦτά τε δὴ αὐτόθι ἐστὶ θηρία καὶ τά περ τῇ ἄλλῃ, πλὴν ἐλάφου τε καὶ
                     ὑὸς ἀγρίου· ἔλαφος δὲ καὶ ὗς ἄγριος ἐν λιβύῃ πάμπαν οὐκ ἔστι.</seg><seg
                     n="3">μυῶν δὲ γένεα τριξὰ αὐτόθι ἐστί· οἱ μὲν δίποδες καλέονται, οἱ δὲ<term
                        xml:lang="lib">ζεγέριες</term>τὸ δὲ οὔνομα τοῦτο ἐστὶ μὲν λιβυστικόν,
                     δύναται δὲ κατ᾽ ἑλλάδα γλῶσσαν<gloss>βουνοί</gloss>, οἱ δὲ ἐχινέες. εἰσὶ δὲ καὶ
                     γαλαῖ ἐν τῷ σιλφίῳ γινόμεναι, τῇσι ταρτησσίῃσι ὁμοιόταται. τοσαῦτα μέν νυν
                     θηρία ἡ τῶν νομάδων λιβύων γῆ ἔχει, ὅσον ἡμεῖς ἱστορέοντες ἐπὶ μακρότατον οἷοί
                     τε ἐγενόμεθα ἐξικέσθαι.</seg></p>
            </div>
            <div
               n="193"
               type="chapter">
               <p><seg
                     n="1">μαξύων δὲ λιβύων ζαύηκες ἔχονται, τοῖσι αἱ γυναῖκες ἡνιοχέουσι τὰ ἅρματα
                     ἐς τὸν πόλεμον.</seg></p>
            </div>
            <div
               n="194"
               type="chapter">
               <p>τούτων δὲ γύζαντες ἔχονται, ἐν τοῖσι μέλι πολλὸν μὲν μέλισσαι κατεργάζονται, πολλῷ
                  δ᾽ ἔτι πλέον λέγεται δημιοργοὺς ἄνδρας ποιέειν. μιλτοῦνται δ᾽ ὦν πάντες οὗτοι καὶ
                  πιθηκοφαγέουσι· οἱ δέ σφι ἄφθονοι ὅσοι ἐν τοῖσι ὄρεσι γίνονται.</p>
            </div>
            <div
               n="195"
               type="chapter">
               <p>κατὰ τούτους δὲ λέγουσι καρχηδόνιοι κεῖσθαι νῆσον τῇ οὔνομα εἶναι κύραυιν, μῆκος
                  μὲν διηκοσίων σταδίων, πλάτος δὲ στεινήν, διαβατὸν ἐκ τῆς ἠπείρου, ἐλαιέων τε
                  μεστὴν καὶ ἀμπέλων· λίμνην δὲ ἐν αὐτῇ εἶναι, ἐκ τῆς αἱ παρθένοι τῶν ἐπιχωρίων
                  πτεροῖσι ὀρνίθων κεχριμένοισι πίσσῃ ἐκ τῆς ἰλύος ψῆγμα ἀναφέρουσι χρυσοῦ. ταῦτα εἰ
                  μὲν ἔστι ἀληθέως οὐκ οἶδα, τὰ δὲ λέγεται γράφω. εἴη δ᾽ ἂν πᾶν, ὅκου καὶ ἐν ζακύνθῳ
                  ἐκ λίμνης καὶ ὕδατος πίσσαν ἀναφερομένην αὐτὸς ἐγὼ ὥρων. εἰσὶ μὲν καὶ πλέονες αἱ
                  λίμναι αὐτόθι, ἡ δ᾽ ὦν μεγίστη αὐτέων ἑβδομήκοντα ποδῶν πάντῃ, βάθος δὲ διόργυιός
                  ἐστι· ἐς ταύτην κοντὸν κατιεῖσι ἐπ᾽ ἄκρῳ μυρσίνην προσδήσαντες, καὶ ἔπειτα
                  ἀναφέρουσι τῇ μυρσίνῃ πίσσαν, ὀδμὴν μὲν ἔχουσαν ἀσφάλτου, τὰ δ᾽ ἄλλα τῆς πιερικῆς
                  πίσσης ἀμείνω· ἐσχέουσι δὲ ἐς λάκκον ὀρωρυγμένον ἀγχοῦ τῆς λίμνης· ἐπεὰν δὲ
                  ἀθροίσωσι συχνήν, οὕτω ἐς τοὺς ἀμφορέας ἐκ τοῦ λάκκου καταχέουσι. ὅ τι δ᾽ ἂν
                  ἐσπέσῃ ἐς τὴν λίμνην, ὑπὸ γῆν ἰὸν ἀναφαίνεται ἐν τῇ θαλάσσῃ· ἡ δὲ ἀπέχει ὡς
                  τέσσερα στάδια ἀπὸ τῆς λίμνης. οὕτω ὦν καὶ τὰ ἀπὸ τῆς νήσου τῆς ἐπὶ λιβύῃ κειμένης
                  οἰκότα ἐστὶ ἀληθείῃ.</p>
            </div>
            <div
               n="196"
               type="chapter">
               <p>λέγουσι δὲ καὶ τάδε καρχηδόνιοι, εἶναι τῆς λιβύης χῶρόν τε καὶ ἀνθρώπους ἔξω
                  ἡρακλέων στηλέων κατοικημένους, ἐς τοὺς ἐπεὰν ἀπίκωνται καὶ ἐξέλωνται τὰ φορτία,
                  θέντες αὐτὰ ἐπεξῆς παρὰ τὴν κυματωγήν, ἐσβάντες ἐς τὰ πλοῖα τύφειν καπνόν· τοὺς δ᾽
                  ἐπιχωρίους ἰδομένους τὸν καπνὸν ἰέναι ἐπὶ τὴν θάλασσαν καὶ ἔπειτα ἀντὶ τῶν φορτίων
                  χρυσὸν τιθέναι καὶ ἐξαναχωρέειν πρόσω ἀπὸ τῶν φορτίων· τοὺς δὲ καρχηδονίους
                  ἐκβάντας σκέπτεσθαι, καὶ ἢν μὲν φαίνηταί σφι ἄξιος ὁ χρυσὸς τῶν φορτίων,
                  ἀνελόμενοι ἀπαλλάσσονται, ἢν δὲ μὴ ἄξιος, ἐσβάντες ὀπίσω ἐς τὰ πλοῖα κατέαται, οἱ
                  δὲ προσελθόντες ἄλλον πρὸς ὦν ἔθηκαν χρυσόν, ἐς οὗ ἂν πείθωσι. ἀδικέειν δὲ
                  οὐδετέρους· οὔτε γὰρ αὐτοὺς τοῦ χρυσοῦ ἅπτεσθαι πρὶν ἄν σφι ἀπισωθῇ τῇ ἀξίῃ τῶν
                  φορτίων, οὔτ᾽ ἐκείνους τῶν φορτίων ἅπτεσθαι πρότερον ἢ αὐτοὶ τὸ χρυσίον
                  λάβωσι.</p>
            </div>
            <div
               n="197"
               type="chapter">
               <p>οὗτοι μέν εἰσι τοὺς ἡμεῖς ἔχομεν λιβύων ὀνομάσαι· καὶ τούτων οἱ πολλοὶ βασιλέος
                  τοῦ μήδων οὔτε τι νῦν οὔτε τότε ἐφρόντιζον οὐδέν. τοσόνδε δὲ ἔτι ἔχω εἰπεῖν περὶ
                  τῆς χώρης ταύτης, ὅτι τέσσερα ἔθνεα νέμεται αὐτὴν καὶ οὐ πλέω τούτων, ὅσον ἡμεῖς
                  ἴδμεν, καὶ τὰ μὲν δύο αὐτόχθονα τῶν ἐθνέων, τὰ δὲ δύο οὔ, λίβυες μὲν καὶ αἰθίοπες
                  αὐτόχθονες, οἱ μὲν τὰ πρὸς βορέω, οἱ δὲ τὰ πρὸς νότου τῆς λιβύης οἰκέοντες,
                  φοίνικες δὲ καὶ ἕλληνες ἐπήλυδες.</p>
            </div>
            <div
               n="198"
               type="chapter">
               <p>δοκέει δέ μοι οὐδ᾽ ἀρετὴν εἶναί τις ἡ λιβύη σπουδαίη ὥστε ἢ ἀσίῃ ἢ εὐρώπῃ
                  παραβληθῆναι, πλὴν<placeName>κίνυπος</placeName>μούνης· τὸ γὰρ δὴ αὐτὸ οὔνομα ἡ γῆ
                  τῷ ποταμῷ ἔχει. αὕτη δὲ ὁμοίη τῇ ἀρίστῃ γέων δήμητρος καρπὸν ἐκφέρειν οὐδὲ ἔοικε
                  οὐδὲν τῇ ἄλλῃ λιβύῃ· μελάγγαιός τε γάρ ἐστι καὶ ἔπυδρος πίδαξι, καὶ οὔτε αὐχμοῦ
                  φροντίζουσα οὐδὲν οὔτε ὄμβρον πλέω πιοῦσα δεδήληται· ὕεται γὰρ δὴ ταῦτα τῆς
                  λιβύης. τῶν δὲ ἐκφορίων τοῦ καρποῦ ταὐτὰ μέτρα τῇ βαβυλωνίῃ γῇ κατίσταται. ἀγαθὴ
                  δὲ γῆ καὶ τὴν εὐεσπερῖται νέμονται· ἐπ᾽ ἑκατοστὰ γάρ, ἐπεὰν αὐτὴ ἑωυτῆς ἄριστα
                  ἐνείκῃ, ἐκφέρει, ἡ δὲ ἐν τῇ<placeName>κίνυπι</placeName>ἐπὶ τριηκόσια.</p>
            </div>
            <div
               n="199"
               type="chapter">
               <p>ἔχει δὲ καὶ ἡ κυρηναίη χώρη, ἐοῦσα ὑψηλοτάτη ταύτης τῆς λιβύης τὴν οἱ νομάδες
                  νέμονται, τρεῖς ὥρας ἐν ἑωυτῇ ἀξίας θώματος. πρῶτα μὲν γὰρ τὰ παραθαλάσσια τῶν
                  καρπῶν ὀργᾷ ἀμᾶσθαί τε καὶ τρυγᾶσθαι· τούτων τε δὴ συγκεκομισμένων τὰ ὑπὲρ τῶν
                  θαλασσιδίων χώρων τὰ μέσα ὀργᾷ συγκομίζεσθαι, τὰ βουνοὺς καλέουσι· συγκεκόμισταί
                  τε οὗτος ὁ μέσος καρπὸς καὶ ὁ ἐν τῇ κατυπερτάτῃ τῆς γῆς πεπαίνεταί τε καὶ ὀργᾷ,
                  ὥστε ἐκπέποταί τε καὶ καταβέβρωται ὁ πρῶτος καρπὸς καὶ ὁ τελευταῖος
                  συμπαραγίνεται. οὕτω ἐπ᾽ ὀκτὼ μῆνας κυρηναίοισι ὀπώρη ἐπέχει. ταῦτα μέν νυν ἐπὶ
                  τοσοῦτο εἰρήσθω.</p>
            </div>
            <div
               n="200"
               type="chapter">
               <p>οἱ δὲ φερετίμης τιμωροὶ πέρσαι, ἐπείτε ἐκ τῆς αἰγύπτου σταλέντες
                     ὑπὸ<persName>ἀρυάνδεω</persName>ἀπίκατο ἐς τὴν βάρκην, ἐπολιόρκεον τὴν πόλιν
                  ἐπαγγελλόμενοι ἐκδιδόναι τοὺς αἰτίους τοῦ φόνου τοῦ ἀρκεσίλεω· τῶν δὲ πᾶν γὰρ ἦν
                  τὸ πλῆθος μεταίτιον, οὐκ ἐδέκοντο τοὺς λόγους. ἐνθαῦτα δὴ ἐπολιόρκεον τὴν βάρκην
                  ἐπὶ μῆνας ἐννέα, ὀρύσσοντές τε ὀρύγματα ὑπόγαια φέροντα ἐς τὸ τεῖχος καὶ προσβολὰς
                  καρτερὰς ποιεύμενοι. τὰ μέν νυν ὀρύγματα ἀνὴρ χαλκεὺς ἀνεῦρε ἐπιχάλκῳ ἀσπίδι, ὧδε
                  ἐπιφρασθείς· περιφέρων αὐτὴν ἐντὸς τοῦ τείχεος προσῖσχε πρὸς τὸ δάπεδον τῆς
                  πόλιος· τὰ μὲν δὴ ἄλλα ἔσκε κωφὰ πρὸς τὰ προσῖσχε, κατὰ δὲ τὰ ὀρυσσόμενα ἠχέεσκε ὁ
                  χαλκὸς τῆς ἀσπίδος· ἀντορύσσοντες δ᾽ ἂν ταύτῃ οἱ βαρκαῖοι ἔκτεινον τῶν περσέων
                  τοὺς γεωρυχέοντας. τοῦτο μὲν δὴ οὕτω ἐξευρέθη, τὰς δὲ προσβολὰς ἀπεκρούοντο οἱ
                  βαρκαῖοι.</p>
            </div>
            <div
               n="201"
               type="chapter">
               <p>χρόνον δὲ δὴ πολλὸν τριβομένων καὶ πιπτόντων ἀμφοτέρων πολλῶν καὶ οὐκ ἧσσον τῶν
                  περσέων, ἄμασις ὁ στρατηγὸς τοῦ πεζοῦ μηχανᾶται τοιάδε· μαθὼν τοὺς βαρκαίους ὡς
                  κατὰ μὲν τὸ ἰσχυρὸν οὐκ αἱρετοὶ εἶεν, δόλῳ δὲ αἱρετοί, ποιέει τοιάδε. νυκτὸς
                  τάφρον ὀρύξας εὐρέαν ἐπέτεινε ξύλα ἀσθενέα ὑπὲρ αὐτῆς, κατύπερθε δὲ ἐπιπολῆς τῶν
                  ξύλων χοῦν γῆς ἐπεφόρησε, ποιέων τῇ ἄλλῃ γῇ ἰσόπεδον. ἅμα ἡμέρῃ δὲ ἐς λόγους
                  προεκαλέετο τοὺς βαρκαίους· οἱ δὲ ἀσπαστῶς ὑπήκουσαν, ἐς ὅ σφι ἕαδε ὁμολογίῃ
                  χρήσασθαι. τὴν δὲ ὁμολογίην ἐποιεῦντο τοιήνδε τινά, ἐπὶ τῆς κρυπτῆς τάφρου
                  τάμνοντες ὅρκια, ἔστ᾽ ἂν ἡ γῆ αὕτη οὕτω ἔχῃ μένειν τὸ ὅρκιον κατὰ χώρην, καὶ
                  βαρκαίους τε ὑποτελέειν φάναι ἀξίην βασιλέϊ καὶ πέρσας μηδὲν ἄλλο νεοχμοῦν κατὰ
                  βαρκαίους. μετὰ δὲ τὸ ὅρκιον βαρκαῖοι μὲν πιστεύσαντες τούτοισι αὐτοί τε ἐξήισαν
                  ἐκ τοῦ ἄστεος καὶ τῶν πολεμίων ἔων παριέναι ἐς τὸ τεῖχος τὸν βουλόμενον, τὰς πάσας
                  πύλας ἀνοίξαντες. οἱ δὲ πέρσαι καταρρήξαντες τὴν κρυπτὴν γέφυραν ἔθεον ἔσω ἐς τὸ
                  τεῖχος. κατέρρηξαν δὲ τοῦδε εἵνεκα τὴν ἐποίησαν γέφυραν, ἵνα ἐμπεδορκέοιεν,
                  ταμόντες τοῖσι βαρκαίοισι χρόνον μένειν αἰεὶ τὸ ὅρκιον ὅσον ἂν ἡ γῆ μένῃ κατὰ τὰ
                  τότε εἶχε· καταρρήξασι δὲ οὐκέτι ἔμενε τὸ ὅρκιον κατὰ χώρην.</p>
            </div>
            <div
               n="202"
               type="chapter">
               <p>τοὺς μέν νυν αἰτιωτάτους τῶν βαρκαίων ἡ φερετίμη, ἐπείτε οἱ ἐκ τῶν περσέων
                  παρεδόθησαν, ἀνεσκολόπισε κύκλῳ τοῦ τείχεος, τῶν δέ σφι γυναικῶν τοὺς μαζοὺς
                  ἀποταμοῦσα περιέστιξε καὶ τούτοισι τὸ τεῖχος. τοὺς δὲ λοιποὺς τῶν βαρκαίων ληίην
                  ἐκέλευσε θέσθαι τοὺς πέρσας, πλὴν ὅσοι αὐτῶν ἦσαν βαττιάδαι τε καὶ τοῦ φόνου οὐ
                  μεταίτιοι· τούτοισι δὲ τὴν πόλιν ἐπέτρεψε ἡ φερετίμη.</p>
            </div>
            <div
               n="203"
               type="chapter">
               <p>τοὺς ὦν δὴ λοιποὺς τῶν βαρκαίων οἱ πέρσαι ἀνδραποδισάμενοι ἀπήισαν ὀπίσω· καὶ
                  ἐπείτε ἐπὶ τῇ κυρηναίων πόλι ἐπέστησαν, οἱ κυρηναῖοι λόγιόν τι ἀποσιούμενοι
                  διεξῆκαν αὐτοὺς διὰ τοῦ ἄστεος. διεξιούσης δὲ τῆς στρατιῆς βάδρης μὲν ὁ τοῦ
                  ναυτικοῦ στρατοῦ στρατηγὸς ἐκέλευε αἱρέειν τὴν πόλιν, ἄμασις δὲ ὁ τοῦ πεζοῦ οὐκ
                  ἔα· ἐπὶ βάρκην γὰρ ἀποσταλῆναι μούνην ἑλληνίδα πόλιν, ἐς ὃ διεξελθοῦσι καὶ
                  ἱζομένοισι ἐπὶ διὸς λυκαίου ὄχθον μετεμέλησέ σφι οὐ σχοῦσι τὴν κυρήνην. καὶ
                  ἐπειρῶντο τὸ δεύτερον παριέναι ἐς αὐτήν, οἱ δὲ κυρηναῖοι οὐ περιώρων. τοῖσι δὲ
                  πέρσῃσι οὐδενὸς μαχομένου φόβος ἐνέπεσε, ἀποδραμόντες δὲ ὅσον τε ἑξήκοντα στάδια
                  ἵζοντο. ἱδρυθέντι δὲ τῷ στρατοπέδῳ ταύτῃ ἦλθε
                  παρὰ<persName>ἀρυάνδεω</persName>ἄγγελος ἀποκαλέων αὐτούς. οἱ δὲ πέρσαι κυρηναίων
                  δεηθέντες ἐπόδιά σφι δοῦναι ἔτυχον, λαβόντες δὲ ταῦτα ἀπαλλάσσοντο ἐς τὴν
                  αἴγυπτον. παραλαβόντες δὲ τὸ ἐνθεῦτεν αὐτοὺς λίβυες τῆς τε ἐσθῆτος εἵνεκα καὶ τῆς
                  σκευῆς τοὺς ὑπολειπομένους αὐτῶν καὶ ἐπελκομένους ἐφόνευον, ἐς ὃ ἐς τὴν αἴγυπτον
                  ἀπίκοντο.</p>
            </div>
            <div
               n="204"
               type="chapter">
               <p>οὗτος ὁ περσέων στρατὸς τῆς λιβύης ἑκαστάτω ἐς εὐεσπερίδας ἦλθε. τοὺς δὲ
                  ἠνδραποδίσαντο τῶν βαρκαίων, τούτους δὲ ἐκ τῆς αἰγύπτου ἀνασπάστους ἐποίησαν παρὰ
                  βασιλέα· βασιλεὺς δέ σφι δαρεῖος ἔδωκε τῆς βακτρίης χώρης κώμην ἐγκατοικῆσαι· οἱ
                  δὲ τῇ κώμῃ ταύτῃ οὔνομα ἔθεντο βάρκην, ἥ περ ἔτι καὶ ἐς ἐμὲ ἦν οἰκεομένη ἐν γῇ τῇ
                  βακτρίῃ.</p>
            </div>
            <div
               n="205"
               type="chapter">
               <p>οὐ μὲν οὐδὲ ἡ φερετίμη εὖ τὴν ζόην κατέπλεξε. ὡς γὰρ δὴ τάχιστα ἐκ τῆς λιβύης
                  τεισαμένη τοὺς βαρκαίους ἀπενόστησε ἐς τὴν αἴγυπτον, ἀπέθανε κακῶς· ζώουσα γὰρ
                  εὐλέων ἐξέζεσε, ὡς ἄρα ἀνθρώποισι αἱ λίην ἰσχυραὶ τιμωρίαι πρὸς θεῶν ἐπίφθονοι
                  γίνονται. ἡ μὲν δὴ φερετίμης τῆς βάττου τοιαύτη τε καὶ τοσαύτη τιμωρίη ἐγένετο ἐς
                  βαρκαίους.</p>
            </div>
         </div>
         <div
            n="5"
            type="book">
            <head>τερψιχορη</head>
            <div
               n="1"
               type="chapter">
               <p>οἱ δὲ ἐν τῇ εὐρώπῃ τῶν περσέων καταλειφθέντες ὑπὸ δαρείου, τῶν ὁ μεγάβαζος ἦρχε,
                  πρώτους μὲν περινθίους ἑλλησποντίων οὐ βουλομένους ὑπηκόους εἶναι δαρείου
                  κατεστρέψαντο, περιεφθέντας πρότερον καὶ ὑπὸ παιόνων τρηχέως. οἱ γὰρ ὦν ἀπὸ
                  στρυμόνος παίονες, χρήσαντος τοῦ θεοῦ στρατεύεσθαι ἐπὶ περινθίους καί, ἢν μὲν
                  ἀντικατιζόμενοι ἐπικαλέσωνταί σφεας οἱ περίνθιοι ὀνομαστὶ βώσαντες, τοὺς δὲ
                  ἐπιχειρέειν, ἢν δὲ μὴ ἐπιβώσωνται, μὴ ἐπιχειρέειν, ἐποίευν οἱ παίονες ταῦτα.
                  ἀντικατιζομένων δὲ τῶν περινθίων ἐν τῷ προαστείῳ, ἐνθαῦτα μουνομαχίη τριφασίη ἐκ
                  προκλήσιός σφι ἐγένετο· καὶ γὰρ ἄνδρα ἀνδρὶ καὶ ἵππον ἵππῳ συνέβαλον καὶ κύνα
                  κυνί. νικώντων δὲ τὰ δύο τῶν περινθίων, ὡς ἐπαιώνιζον κεχαρηκότες, συνεβάλοντο οἱ
                  παίονες τὸ χρηστήριον αὐτὸ τοῦτο εἶναι καὶ εἶπάν κου παρὰ σφίσι αὐτοῖσι·<q
                     n="215"
                     who="#Paeonians">νῦν ἂν εἴη ὁ χρησμὸς ἐπιτελεόμενος ἡμῖν, νῦν ἡμέτερον τὸ
                     ἔργον.</q>οὕτω τοῖσι περινθίοισι παιωνίσασι ἐπιχειρέουσι οἱ παίονες καὶ πολλόν
                  τε ἐκράτησαν καὶ ἔλιπόν σφεων ὀλίγους.</p>
            </div>
            <div
               n="2"
               type="chapter">
               <p>τὰ μὲν δὴ ἀπὸ παιόνων πρότερον γενόμενα ὧδε ἐγένετο. τότε δὲ ἀνδρῶν ἀγαθῶν περὶ
                  τῆς ἐλευθερίης γινομένων τῶν περινθίων οἱ πέρσαι τε καὶ ὁ μεγάβαζος ἐπεκράτησαν
                  πλήθεϊ. ὡς δὲ ἐχειρώθη ἡ πέρινθος, ἤλαυνε τὸν στρατὸν ὁ μεγάβαζος διὰ τῆς θρηίκης,
                  πᾶσαν πόλιν καὶ πᾶν ἔθνος τῶν ταύτῃ οἰκημένων ἡμερούμενος βασιλέϊ· ταῦτα γάρ οἱ
                  ἐνετέταλτο ἐκ δαρείου, θρηίκην καταστρέφεσθαι.</p>
            </div>
            <div
               n="3"
               type="chapter">
               <p>θρηίκων δὲ ἔθνος μέγιστόν ἐστι μετά γε ἰνδοὺς πάντων ἀνθρώπων· εἰ δὲ ὑπ᾽ ἑνὸς
                  ἄρχοιτο ἢ φρονέοι κατὰ τὠυτό, ἄμαχόν τ᾽ ἂν εἴη καὶ πολλῷ κράτιστον πάντων ἐθνέων
                  κατὰ γνώμην τὴν ἐμήν· ἀλλὰ γὰρ τοῦτο ἄπορόν σφι καὶ ἀμήχανον μή κοτε ἐγγένηται·
                  εἰσὶ δὴ κατὰ τοῦτο ἀσθενέες. οὐνόματα δ᾽ ἔχουσι πολλὰ κατὰ χώρας ἕκαστοι, νόμοισι
                  δὲ οὗτοι παραπλησίοισι πάντες χρέωνται κατὰ πάντα, πλὴν γετέων καὶ τραυσῶν καὶ τῶν
                  κατύπερθε κρηστωναίων οἰκεόντων.</p>
            </div>
            <div
               n="4"
               type="chapter">
               <p>τούτων δὲ τὰ μὲν γέται οἱ ἀθανατίζοντες ποιεῦσι εἴρηταί μοι. τραυσοὶ δὲ τὰ μὲν
                  ἄλλα πάντα κατὰ ταὐτὰ τοῖσι ἄλλοισι θρήιξι ἐπιτελέουσι, κατὰ δὲ τὸν γινόμενον
                  σφίσι καὶ ἀπογινόμενον ποιεῦσι τοιάδε· τὸν μὲν γενόμενον περιιζόμενοι οἱ
                  προσήκοντες ὀλοφύρονται, ὅσα μιν δεῖ ἐπείτε ἐγένετο ἀναπλῆσαι κακά, ἀνηγεόμενοι τὰ
                  ἀνθρωπήια πάντα πάθεα, τὸν δ᾽ ἀπογενόμενον παίζοντές τε καὶ ἡδόμενοι γῇ κρύπτουσι,
                  ἐπιλέγοντες ὅσων κακῶν ἐξαπαλλαχθείς ἐστι ἐν πάσῃ εὐδαιμονίῃ.</p>
            </div>
            <div
               n="5"
               type="chapter">
               <p>οἱ δὲ κατύπερθε κρηστωναίων ποιεῦσι τοιάδε. ἔχει γυναῖκας ἕκαστος πολλάς· ἐπεὰν ὦν
                  τις αὐτῶν ἀποθάνῃ, κρίσις γίνεται μεγάλη τῶν γυναικῶν καὶ φίλων σπουδαὶ ἰσχυραὶ
                  περὶ τοῦδε, ἥτις αὐτέων ἐφιλέετο μάλιστα ὑπὸ τοῦ ἀνδρός· ἣ δ᾽ ἂν κριθῇ καὶ τιμηθῇ,
                  ἐγκωμιασθεῖσα ὑπό τε ἀνδρῶν καὶ γυναικῶν σφάζεται ἐς τὸν τάφον ὑπὸ τοῦ οἰκηιοτάτου
                  ἑωυτῆς, σφαχθεῖσα δὲ συνθάπτεται τῷ ἀνδρί· αἱ δὲ ἄλλαι συμφορὴν μεγάλην ποιεῦνται·
                  ὄνειδος γάρ σφι τοῦτο μέγιστον γίνεται.</p>
            </div>
            <div
               n="6"
               type="chapter">
               <p>τῶν δὲ δὴ ἄλλων θρηίκων ἐστὶ ὅδε νόμος· πωλέουσι τὰ τέκνα ἐπ᾽ ἐξαγωγῇ. τὰς δὲ
                  παρθένους οὐ φυλάσσουσι, ἀλλ᾽ ἐῶσι τοῖσι αὐταὶ βούλονται ἀνδράσι μίσγεσθαι, τὰς δὲ
                  γυναῖκας ἰσχυρῶς φυλάσσουσι· καὶ ὠνέονται τὰς γυναῖκας παρὰ τῶν γονέων χρημάτων
                  μεγάλων. καὶ τὸ μὲν ἐστίχθαι εὐγενὲς κέκριται, τὸ δὲ ἄστικτον ἀγεννές· ἀργὸν εἶναι
                  κάλλιστον, γῆς δὲ ἐργάτην ἀτιμότατον· τὸ ζώειν ἀπὸ πολέμου καὶ ληιστύος κάλλιστον.
                  οὗτοι μέν σφεων οἱ ἐπιφανέστατοι νόμοι εἰσί.</p>
            </div>
            <div
               n="7"
               type="chapter">
               <p>θεοὺς δὲ σέβονται μούνους τούσδε, ἄρεα καὶ διόνυσον καὶ ἄρτεμιν· οἱ δὲ βασιλέες
                  αὐτῶν, πάρεξ τῶν ἄλλων πολιητέων, σέβονται ἑρμέην μάλιστα θεῶν καὶ ὀμνύουσι μοῦνον
                  τοῦτον καὶ λέγουσι γεγονέναι ἀπὸ ἑρμέω ἑωυτούς.</p>
            </div>
            <div
               n="8"
               type="chapter">
               <p>ταφαὶ δὲ τοῖσι εὐδαίμοσι αὐτῶν εἰσὶ αἵδε· τρεῖς μὲν ἡμέρας προτιθεῖσι τὸν νεκρὸν
                  καὶ παντοῖα σφάξαντες ἱρήια εὐωχέονται, προκλαύσαντες πρῶτον· ἔπειτα δὲ θάπτουσι
                  κατακαύσαντες ἢ ἄλλως γῇ κρύψαντες, χῶμα δὲ χέαντες ἀγῶνα τιθεῖσι παντοῖον, ἐν τῷ
                  τὰ μέγιστα ἄεθλα τίθεται κατὰ λόγον μουνομαχίης. ταφαὶ μὲν δὴ θρηίκων εἰσὶ
                  αὗται.</p>
            </div>
            <div
               n="9"
               type="chapter">
               <p><seg
                     n="1">τὸ δὲ πρὸς βορέω ἔτι τῆς χώρης ταύτης οὐδεὶς ἔχει φράσαι τὸ ἀτρεκές,
                     οἵτινές εἰσι ἄνθρωποι οἰκέοντες αὐτήν, ἀλλὰ τὰ πέρην ἤδη τοῦ ἴστρου ἔρημος χώρη
                     φαίνεται ἐοῦσα καὶ ἄπειρος. μούνους δὲ δύναμαι πυθέσθαι οἰκέοντας πέρην τοῦ
                     ἴστρου ἀνθρώπους τοῖσι οὔνομα εἶναι σιγύννας, ἐσθῆτι δὲ χρεωμένους
                     μηδικῇ.</seg><seg
                     n="2">τοὺς δὲ ἵππους αὐτῶν εἶναι λασίους ἅπαν τὸ σῶμα καὶ ἐπὶ πέντε δακτύλους
                     τὸ βάθος τῶν τριχῶν, σμικροὺς δὲ καὶ σιμοὺς καὶ ἀδυνάτους ἄνδρας φέρειν,
                     ζευγνυμένους δὲ ὑπ᾽ ἅρματα εἶναι ὀξυτάτους· ἁρματηλατέειν δὲ πρὸς ταῦτα τοὺς
                     ἐπιχωρίους. κατήκειν δὲ τούτων τοὺς οὔρους ἀγχοῦ ἐνετῶν τῶν ἐν τῷ ἀδρίῃ.</seg><seg
                     n="3">εἶναι δὲ μήδων σφέας ἀποίκους λέγουσι· ὅκως δὲ οὗτοι μήδων ἄποικοι
                     γεγόνασι, ἐγὼ μὲν οὐκ ἔχω ἐπιφράσασθαι, γένοιτο δ᾽ ἂν πᾶν ἐν τῷ μακρῷ
                        χρόνῳ.<term>σιγύννας</term>δ᾽ ὦν καλέουσι λίγυες οἱ ἄνω ὑπὲρ μασσαλίης
                        οἰκέοντες<gloss>τοὺς καπήλους</gloss>, κύπριοι δὲ<gloss>τὰ
                     δόρατα</gloss>.</seg></p>
            </div>
            <div
               n="10"
               type="chapter">
               <p>ὡς δὲ θρήικες λέγουσι, μέλισσαι κατέχουσι τὰ πέρην τοῦ ἴστρου, καὶ ὑπὸ τουτέων οὐκ
                  εἶναι διελθεῖν τὸ προσωτέρω. ἐμοὶ μέν νυν ταῦτα λέγοντες δοκέουσι λέγειν οὐκ
                  οἰκότα· τὰ γὰρ ζῷα ταῦτα φαίνεται εἶναι δύσριγα· ἀλλά μοι τὰ ὑπὸ τὴν ἄρκτον
                  ἀοίκητα δοκέει εἶναι διὰ τὰ ψύχεα. ταῦτα μέν νυν τῆς χώρης ταύτης πέρι λέγεται, τὰ
                  παραθαλάσσια δ᾽ ὦν αὐτῆς μεγάβαζος περσέων κατήκοα ἐποίεε.</p>
            </div>
            <div
               n="11"
               type="chapter">
               <p>δαρεῖος δὲ ὡς διαβὰς τάχιστα τὸν ἑλλήσποντον ἀπίκετο ἐς σάρδις, ἐμνήσθη τῆς ἐξ
                  ἱστιαίου τε τοῦ μιλησίου εὐεργεσίης καὶ τῆς παραινέσιος τοῦ μυτιληναίου κώεω,
                  μεταπεμψάμενος δέ σφεας ἐς σάρδις ἐδίδου αὐτοῖσι αἵρεσιν. ὁ μὲν δὴ ἱστιαῖος, ἅτε
                  τυραννεύων τῆς μιλήτου, τυραννίδος μὲν οὐδεμιῆς προσεχρήιζε, αἰτέει δὲ μύρκινον
                  τὴν ἠδωνῶν, βουλόμενος ἐν αὐτῇ πόλιν κτίσαι. οὗτος μὲν δὴ ταύτην αἱρέεται, ὁ δὲ
                  κώης, οἷά τε οὐ τύραννος δημότης τε ἐών, αἰτέει μυτιλήνης τυραννεῦσαι.</p>
            </div>
            <div
               n="12"
               type="chapter">
               <p>τελεωθέντων δὲ ἀμφοτέροισι οὗτοι μὲν κατὰ εἵλοντο ἐτράποντο, δαρεῖον δὲ συνήνεικε
                  πρῆγμα τοιόνδε ἰδόμενον ἐπιθυμῆσαι ἐντείλασθαι μεγαβάζῳ παίονας ἑλόντα ἀνασπάστους
                  ποιῆσαι ἐκ τῆς εὐρώπης ἐς τὴν ἀσίην. ἦν πίγρης καὶ μαντύης ἄνδρες παίονες, οἳ
                  ἐπείτε δαρεῖος διέβη ἐς τὴν ἀσίην, αὐτοὶ ἐθέλοντες παιόνων τυραννεύειν ἀπικνέονται
                  ἐς σάρδις, ἅμα ἀγόμενοι ἀδελφεὴν μεγάλην τε καὶ εὐειδέα. φυλάξαντες δὲ δαρεῖον
                  προκατιζόμενον ἐς τὸ προάστειον τὸ τῶν λυδῶν ἐποίησαν τοιόνδε· σκευάσαντες τὴν
                  ἀδελφεὴν ὡς εἶχον ἄριστα ἐπ᾽ ὕδωρ ἔπεμπον ἄγγος ἐπὶ τῇ κεφαλῇ ἔχουσαν καὶ ἐκ τοῦ
                  βραχίονος ἵππον ἐπέλκουσαν καὶ κλώθουσαν λίνον. ὡς δὲ παρεξήιε ἡ γυνή, ἐπιμελὲς τῷ
                  δαρείῳ ἐγένετο· οὔτε γὰρ περσικὰ ἦν οὔτε λύδια τὰ ποιεύμενα ἐκ τῆς γυναικός, οὔτε
                  πρὸς τῶν ἐκ τῆς ἀσίης οὐδαμῶν. ἐπιμελὲς δὲ ὥς οἱ ἐγένετο, τῶν δορυφόρων τινὰς
                  πέμπει κελεύων φυλάξαι ὅ τι χρήσεται τῷ ἵππῳ ἡ γυνή. οἱ μὲν δὴ ὄπισθε εἵποντο, ἡ
                  δὲ ἐπείτε ἀπίκετο ἐπὶ τὸν ποταμόν, ἦρσε τὸν ἵππον, ἄρσασα δὲ καὶ τὸ ἄγγος τοῦ
                  ὕδατος ἐμπλησαμένη τὴν αὐτὴν ὁδὸν παρεξήιε, φέρουσα τὸ ὕδωρ ἐπὶ τῆς κεφαλῆς καὶ
                  ἐπέλκουσα ἐκ τοῦ βραχίονος τὸν ἵππον καὶ στρέφουσα τὸν ἄτρακτον.</p>
            </div>
            <div
               n="13"
               type="chapter">
               <p>θωμάζων δὲ ὁ δαρεῖος τά τε ἤκουσε ἐκ τῶν κατασκόπων καὶ τὰ αὐτὸς ὥρα, ἄγειν αὐτὴν
                  ἐκέλευσε ἑωυτῷ ἐς ὄψιν. ὡς δὲ ἄχθη, παρῆσαν καὶ οἱ ἀδελφεοὶ αὐτῆς οὔ κῃ πρόσω
                  σκοπιὴν ἔχοντες τούτων. εἰρωτῶντος δὲ τοῦ δαρείου ὁκοδαπὴ εἴη, ἔφασαν οἱ νεηνίσκοι
                  εἶναι παίονες καὶ ἐκείνην εἶναι σφέων ἀδελφεήν. ὁ δ᾽ ἀμείβετο, τίνες τε οἱ παίονες
                  ἄνθρωποί εἰσι καὶ κοῦ γῆς οἰκημένοι, καὶ τί κεῖνοι ἐθέλοντες ἔλθοιεν ἐς σάρδις. οἱ
                  δέ οἱ ἔφραζον ὡς ἔλθοιεν μὲν ἐκείνῳ δώσοντες σφέας αὐτούς, εἴη δὲ ἡ παιονίη ἐπὶ τῷ
                  στρυμόνι ποταμῷ πεπολισμένη, ὁ δὲ στρυμὼν οὐ πρόσω τοῦ ἑλλησπόντου, εἴησαν δὲ
                  τευκρῶν τῶν ἐκ τροίης ἄποικοι. οἱ μὲν δὴ ταῦτα ἕκαστα ἔλεγον, ὁ δὲ εἰρώτα εἰ καὶ
                  πᾶσαι αὐτόθι αἱ γυναῖκες εἴησαν οὕτω ἐργάτιδες. οἱ δὲ καὶ τοῦτο ἔφασαν προθύμως
                  οὕτω ἔχειν· αὐτοῦ γὰρ ὦν τούτου εἵνεκα καὶ ἐποιέετο.</p>
            </div>
            <div
               n="14"
               type="chapter">
               <p>ἐνθαῦτα δαρεῖος γράφει γράμματα μεγαβάζῳ, τὸν ἔλιπε ἐν τῇ θρηίκῃ στρατηγόν,
                  ἐντελλόμενος ἐξαναστῆσαι ἐξ ἠθέων παίονας καὶ παρ᾽ ἑωυτὸν ἀγαγεῖν καὶ αὐτοὺς καὶ
                  τὰ τέκνα τε καὶ τὰς γυναῖκας αὐτῶν. αὐτίκα δὲ ἱππεὺς ἔθεε φέρων τὴν ἀγγελίην ἐπὶ
                  τὸν ἑλλήσποντον, περαιωθεὶς δὲ διδοῖ τὸ βυβλίον τῷ μεγαβάζῳ. ὁ δὲ ἐπιλεξάμενος καὶ
                  λαβὼν ἡγεμόνας ἐκ τῆς θρηίκης ἐστρατεύετο ἐπὶ τὴν παιονίην.</p>
            </div>
            <div
               n="15"
               type="chapter">
               <p>πυθόμενοι δὲ οἱ παίονες τοὺς πέρσας ἐπὶ σφέας ἰέναι, ἁλισθέντες ἐξεστρατεύσαντο
                  πρὸς θαλάσσης, δοκέοντες ταύτῃ ἐπιχειρήσειν τοὺς πέρσας ἐσβάλλοντας. οἱ μὲν δὴ
                  παίονες ἦσαν ἕτοιμοι τὸν μεγαβάζου στρατὸν ἐπιόντα ἐρύκειν, οἱ δὲ πέρσαι πυθόμενοι
                  συναλίσθαι τοὺς παίονας καὶ τὴν πρὸς θαλάσσης ἐσβολὴν φυλάσσοντας, ἔχοντες
                  ἡγεμόνας τὴν ἄνω ὁδὸν τρέπονται, λαθόντες δὲ τοὺς παίονας ἐσπίπτουσι ἐς τὰς πόλις
                  αὐτῶν, ἐούσας ἀνδρῶν ἐρήμους· οἷα δὲ κεινῇσι ἐπιπεσόντες εὐπετέως κατέσχον. οἱ δὲ
                  παίονες ὡς ἐπύθοντο ἐχομένας τὰς πόλις, αὐτίκα διασκεδασθέντες κατ᾽ ἑωυτοὺς
                  ἕκαστοι ἐτρέποντο καὶ παρεδίδοσαν σφέας αὐτοὺς τοῖσι πέρσῃσι. οὕτω δὴ παιόνων
                  σιριοπαίονές τε καὶ παιόπλαι καὶ οἱ μέχρι τῆς πρασιάδος λίμνης ἐξ ἠθέων
                  ἐξαναστάντες ἤγοντο ἐς τὴν ἀσίην.</p>
            </div>
            <div
               n="16"
               type="chapter">
               <p><seg
                     n="1">οἱ δὲ περὶ τὸ πάγγαιον ὄρος καὶ δόβηρας καὶ ἀγριᾶνας καὶ ὀδομάντους καὶ
                     αὐτὴν τὴν λίμνην τὴν πρασιάδα οὐκ ἐχειρώθησαν ἀρχὴν ὑπὸ μεγαβάζου· ἐπειρήθη δὲ
                     καὶ τοὺς ἐν τῇ λίμνῃ ἐξαιρέειν, κατοικημένους ὧδε. ἴκρια ἐπὶ σταυρῶν ὑψηλῶν
                     ἐζευγμένα ἐν μέσῃ ἕστηκε τῇ λίμνῃ, ἔσοδον ἐκ τῆς ἠπείρου στεινὴν ἔχοντα μιῇ
                     γεφύρῃ.</seg><seg
                     n="2">τοὺς δὲ σταυροὺς τοὺς ὑπεστεῶτας τοῖσι ἰκρίοισι τὸ μέν κου ἀρχαῖον
                     ἔστησαν κοινῇ πάντες οἱ πολιῆται, μετὰ δὲ νόμῳ χρεώμενοι ἱστᾶσι τοιῷδε·
                     κομίζοντες ἐξ ὄρεος τῷ οὔνομά ἐστι ὄρβηλος κατὰ γυναῖκα ἑκάστην ὁ γαμέων τρεῖς
                     σταυροὺς ὑπίστησι· ἄγεται δὲ ἕκαστος συχνὰς γυναῖκας.</seg><seg
                     n="3">οἰκέουσι δὲ τοιοῦτον τρόπον, κρατέων ἕκαστος ἐπὶ τῶν ἰκρίων καλύβης τε ἐν
                     τῇ διαιτᾶται καὶ θύρης καταρρακτῆς διὰ τῶν ἰκρίων κάτω φερούσης ἐς τὴν λίμνην.
                     τὰ δὲ νήπια παιδία δέουσι τοῦ ποδὸς σπάρτῳ, μὴ κατακυλισθῇ δειμαίνοντες.</seg><seg
                     n="4">τοῖσι δὲ ἵπποισι καὶ τοῖσι ὑποζυγίοισι παρέχουσι χόρτον ἰχθῦς· τῶν δὲ
                     πλῆθός ἐστι τοσοῦτο ὥστε, ὅταν τὴν θύρην τὴν καταρρακτὴν ἀνακλίνῃ, κατιεῖ
                     σχοινίῳ σπυρίδα κεινὴν ἐς τὴν λίμνην καὶ οὐ πολλόν τινα χρόνον ἐπισχὼν ἀνασπᾷ
                     πλήρεα ἰχθύων.<gloss>τῶν δὲ ἰχθύων ἐστὶ γένεα δύο</gloss>, τοὺς καλέουσι<term
                        xml:lang="paeon">πάπρακάς</term>τε καὶ<term
                        xml:lang="paeon">τίλωνας</term>.</seg></p>
            </div>
            <div
               n="17"
               type="chapter">
               <p>παιόνων μὲν δὴ οἱ χειρωθέντες ἤγοντο ἐς τὴν ἀσίην, μεγάβαζος δὲ ὡς ἐχειρώσατο τοὺς
                  παίονας, πέμπει ἀγγέλους ἐς μακεδονίην ἄνδρας ἑπτὰ πέρσας, οἳ μετ᾽ αὐτὸν ἐκεῖνον
                  ἦσαν δοκιμώτατοι ἐν τῷ στρατοπέδῳ. ἐπέμποντο δὲ οὗτοι παρὰ ἀμύντην αἰτήσοντες γῆν
                  τε καὶ ὕδωρ δαρείῳ βασιλέϊ. ἔστι δὲ ἐκ τῆς πρασιάδος λίμνης σύντομος κάρτα ἐς τὴν
                  μακεδονίην· πρῶτον μὲν γὰρ ἔχεται τῆς λίμνης τὸ μέταλλον ἐξ οὗ ὕστερον τούτων
                  τάλαντον ἀργυρίου ἀλεξάνδρῳ ἡμέρης ἑκάστης ἐφοίτα, μετὰ δὲ τὸ μέταλλον δύσωρον
                  καλεόμενον ὄρος ὑπερβάντι εἶναι ἐν μακεδονίῃ.</p>
            </div>
            <div
               n="18"
               type="chapter">
               <p>οἱ ὦν πέρσαι οἱ πεμφθέντες οὗτοι παρὰ τὸν ἀμύντην ὡς ἀπίκοντο, αἴτεον ἐλθόντες ἐς
                  ὄψιν τὴν ἀμύντεω δαρείῳ βασιλέϊ γῆν τε καὶ ὕδωρ. ὁ δὲ ταῦτά τε ἐδίδου καί σφεας
                  ἐπὶ ξείνια καλέει, παρασκευασάμενος δὲ δεῖπνον μεγαλοπρεπὲς ἐδέκετο τοὺς πέρσας
                  φιλοφρόνως. ὡς δὲ ἀπὸ δείπνου ἐγίνοντο, διαπίνοντες εἶπαν οἱ πέρσαι τάδε·<q
                     n="216"
                     who="#Persians">ξεῖνε μακεδών, ἡμῖν νόμος ἐστὶ τοῖσι πέρσῃσι, ἐπεὰν δεῖπνον
                     προτιθώμεθα μέγα, τότε καὶ τὰς παλλακὰς καὶ τὰς κουριδίας γυναῖκας ἐσάγεσθαι
                     παρέδρους. σύ νυν, ἐπεί περ προθύμως μὲν ἐδέξαο, μεγάλως δὲ ξεινίζεις, διδοῖς
                     τε βασιλέϊ δαρείῳ γῆν τε καὶ ὕδωρ, ἕπεο νόμῳ τῷ ἡμετέρῳ.</q>εἶπε πρὸς ταῦτα ἀμύντης·<q
                     n="217"
                     who="#Amuntes">ὦ πέρσαι, νόμος μὲν ἡμῖν γέ ἐστι οὐκ οὗτος, ἀλλὰ κεχωρίσθαι
                     ἄνδρας γυναικῶν· ἐπείτε δὲ ὑμεῖς ἐόντες δεσπόται προσχρηίζετε τούτων, παρέσται
                     ὑμῖν καὶ ταῦτα.</q>εἴπας τοσαῦτα ὁ ἀμύντης μετεπέμπετο τὰς γυναῖκας, αἱ δ᾽
                  ἐπείτε καλεόμεναι ἦλθον, ἐπεξῆς ἀντίαι ἵζοντο τοῖσι πέρσῃσι. ἐνθαῦτα οἱ πέρσαι
                  ἰδόμενοι γυναῖκας εὐμόρφους ἔλεγον πρὸς ἀμύντην φάμενοι τὸ ποιηθὲν τοῦτο οὐδὲν
                  εἶναι σοφόν· κρέσσον γὰρ εἶναι ἀρχῆθεν μὴ ἐλθεῖν τὰς γυναῖκας ἢ ἐλθούσας καὶ μὴ
                  παριζομένας ἀντίας ἵζεσθαι ἀλγηδόνας σφίσι ὀφθαλμῶν. ἀναγκαζόμενος δὲ ὁ ἀμύντης
                  ἐκέλευε παρίζειν· πειθομένων δὲ τῶν γυναικῶν αὐτίκα οἱ πέρσαι μαστῶν τε ἅπτοντο
                  οἷα πλεόνως οἰνωμένοι καί κού τις καὶ φιλέειν ἐπειρᾶτο.</p>
            </div>
            <div
               n="19"
               type="chapter">
               <p>ἀμύντης μὲν δὴ ταῦτα ὁρέων ἀτρέμας εἶχε, καίπερ δυσφορέων, οἷα ὑπερδειμαίνων τοὺς
                  πέρσας. ἀλέξανδρος δὲ ὁ ἀμύντεω παρεών τε καὶ ὁρέων ταῦτα, ἅτε νέος τε ἐὼν καὶ
                  κακῶν ἀπαθής, οὐδαμῶς ἔτι κατέχειν οἷός τε ἦν, ὥστε δὲ βαρέως φέρων εἶπε πρὸς
                  ἀμύντην τάδε·<q
                     n="218"
                     who="#Alexander">σὺ μέν, ὦ πάτερ, εἶκε τῇ ἡλικίῃ ἀπιών τε ἀναπαύεο μηδὲ λιπάρεε
                     τῇ πόσι· ἐγὼ δὲ προσμένων αὐτοῦ τῇδε πάντα τὰ ἐπιτήδεα παρέξω τοῖσι
                     ξείνοισι.</q>πρὸς ταῦτα συνιεὶς ἀμύντης ὅτι νεώτερα πρήγματα πρήξειν μέλλοι
                  ἀλέξανδρος, λέγει·<q
                     n="219"
                     who="#Amyntes">ὦ παῖ, σχεδὸν γάρ σεο ἀνακαιομένου συνίημι τοὺς λόγους, ὅτι
                     ἐθέλεις ἐμὲ ἐκπέμψας ποιέειν τι νεώτερον· ἐγὼ ὦν σεο χρηίζω μηδὲν νεοχμῶσαι
                     κατ᾽ ἄνδρας τούτους, ἵνα μὴ ἐξεργάσῃ ἡμέας, ἀλλὰ ἀνέχεο ὁρέων τὰ ποιεύμενα.
                     ἀμφὶ δὲ ἀπόδῳ τῇ ἐμῇ πείσομαί τοι.</q></p>
            </div>
            <div
               n="20"
               type="chapter">
               <p>ὡς δὲ ὁ ἀμύντης χρηίσας τούτων οἰχώκεε, λέγει ὁ ἀλέξανδρος πρὸς τοὺς πέρσας·<q
                     n="220"
                     who="#Alexander">γυναικῶν τουτέων, ὦ ξεῖνοι, πολλή ἐστι ὑμῖν εὐπετείη, καὶ εἰ
                     πάσῃσι βούλεσθε μίσγεσθαι καὶ ὁκόσῃσι ὦν αὐτέων. τούτου μὲν πέρι αὐτοὶ
                     ἀποσημανέετε. νῦν δέ, σχεδὸν γὰρ ἤδη τῆς κοίτης ὥρη προσέρχεται ὑμῖν καὶ καλῶς
                     ἔχοντας ὑμέας ὁρέω μέθης, γυναῖκας ταύτας, εἰ ὑμῖν φίλον ἐστί, ἄφετε λούσασθαι,
                     λουσαμένας δὲ ὀπίσω προσδέκεσθε.</q>εἴπας ταῦτα, συνέπαινοι γὰρ ἦσαν οἱ πέρσαι,
                  γυναῖκας μὲν ἐξελθούσας ἀπέπεμπε ἐς τὴν γυναικηίην, αὐτὸς δὲ ὁ ἀλέξανδρος ἴσους
                  ἀριθμὸν τῇσι γυναιξὶ ἄνδρας λειογενείους τῇ τῶν γυναικῶν ἐσθῆτι σκευάσας καὶ
                  ἐγχειρίδια δοὺς παρῆγε ἔσω, παράγων δὲ τούτους ἔλεγε τοῖσι πέρσῃσι τάδε·<q
                     n="221"
                     who="#Alexander">ὦ πέρσαι, οἴκατε πανδαισίῃ τελέῃ ἱστιῆσθαι· τά τε γὰρ ἄλλα ὅσα
                     εἴχομεν, καὶ πρὸς τὰ οἷά τε ἦν ἐξευρόντας παρέχειν, πάντα ὑμῖν πάρεστι, καὶ δὴ
                     καὶ τόδε τὸ πάντων μέγιστον, τάς τε ἑωυτῶν μητέρας καὶ τὰς ἀδελφεὰς
                     ἐπιδαψιλευόμεθα ὑμῖν, ὡς παντελέως μάθητε τιμώμενοι πρὸς ἡμέων τῶν πέρ ἐστε
                     ἄξιοι, πρὸς δὲ καὶ βασιλέϊ τῷ πέμψαντι ἀπαγγείλητε ὡς ἀνὴρ ἕλλην, μακεδὼν
                     ὕπαρχος, εὖ ὑμέας ἐδέξατο καὶ τραπέζῃ καὶ κοίτῃ.</q>ταῦτα εἴπας ὁ ἀλέξανδρος
                  παρίζει πέρσῃ ἀνδρὶ ἄνδρα μακεδόνα ὡς γυναῖκα τῷ λόγῳ· οἱ δέ, ἐπείτε σφέων οἱ
                  πέρσαι ψαύειν ἐπειρῶντο, διεργάζοντο αὐτούς.</p>
            </div>
            <div
               n="21"
               type="chapter">
               <p>καὶ οὗτοι μὲν τούτῳ τῷ μόρῳ διεφθάρησαν, καὶ αὐτοὶ καὶ ἡ θεραπηίη αὐτῶν· εἵπετο
                  γὰρ δή σφι καὶ ὀχήματα καὶ θεράποντες καὶ ἡ πᾶσα πολλὴ παρασκευή· πάντα δὴ ταῦτα
                  ἅμα πᾶσι ἐκείνοισι ἠφάνιστο. μετὰ δὲ χρόνῳ οὐ πολλῷ ὕστερον ζήτησις τῶν ἀνδρῶν
                  τούτων μεγάλη ἐκ τῶν περσέων ἐγίνετο, καί σφεας ἀλέξανδρος κατέλαβε σοφίῃ, χρήματά
                  τε δοὺς πολλὰ καὶ τὴν ἑωυτοῦ ἀδελφεὴν τῇ οὔνομα ἦν γυγαίη· δοὺς δὲ ταῦτα κατέλαβε
                  ὁ ἀλέξανδρος<persName>βουβάρῃ</persName>ἀνδρὶ πέρσῃ, τῶν διζημένων τοὺς
                  ἀπολομένους τῷ στρατηγῷ. ὁ μέν νυν τῶν περσέων τούτων θάνατος οὕτω καταλαμφθεὶς
                  ἐσιγήθη.</p>
            </div>
            <div
               n="22"
               type="chapter">
               <p>ἕλληνας δὲ εἶναι τούτους τοὺς ἀπὸ περδίκκεω γεγονότας, κατά περ αὐτοὶ λέγουσι,
                  αὐτός τε οὕτω τυγχάνω ἐπιστάμενος καὶ δὴ καὶ ἐν τοῖσι ὄπισθε λόγοισι ἀποδέξω ὡς
                  εἰσὶ ἕλληνες, πρὸς δὲ καὶ οἱ τὸν ἐν ὀλυμπίῃ διέποντες ἀγῶνα ἑλληνοδίκαι οὕτω
                  ἔγνωσαν εἶναι. ἀλεξάνδρου γὰρ ἀεθλεύειν ἑλομένου καὶ καταβάντος ἐπ᾽ αὐτὸ τοῦτο οἱ
                  ἀντιθευσόμενοι ἑλλήνων ἐξεῖργόν μιν, φάμενοι οὐ βαρβάρων ἀγωνιστέων εἶναι τὸν
                  ἀγῶνα ἀλλὰ ἑλλήνων. ἀλέξανδρος δὲ ἐπειδὴ ἀπέδεξε ὡς εἴη ἀργεῖος, ἐκρίθη τε εἶναι
                  ἕλλην καὶ ἀγωνιζόμενος στάδιον συνεξέπιπτε τῷ πρώτῳ.</p>
               <p>ταῦτα μέν νυν οὕτω κη ἐγένετο.</p>
            </div>
            <div
               n="23"
               type="chapter">
               <p>μεγάβαζος δὲ ἄγων τοὺς παίονας ἀπίκετο ἐπὶ τὸν ἑλλήσποντον, ἐνθεῦτεν δὲ
                  διαπεραιωθεὶς ἀπίκετο ἐς τὰς σάρδις. ἅτε δὲ τειχέοντος ἤδη ἱστιαίου τοῦ μιλησίου
                  τὴν παρὰ δαρείου αἰτήσας ἔτυχε δωρεὴν μισθὸν φυλακῆς τῆς σχεδίης, ἐόντος δὲ τοῦ
                  χώρου τούτου παρὰ στρυμόνα ποταμόν, τῷ οὔνομά ἐστι μύρκινος, μαθὼν ὁ μεγάβαζος τὸ
                  ποιεύμενον ἐκ τοῦ ἱστιαίου, ὡς ἦλθε τάχιστα ἐς τὰς σάρδις ἄγων τοὺς παίονας, ἔλεγε
                  δαρείῳ τάδε·<q
                     n="222"
                     who="#Magabazus">ὦ βασιλεῦ, κοῖόν τι χρῆμα ἐποίησας, ἀνδρὶ ἕλληνι δεινῷ τε καὶ
                     σοφῷ δοὺς ἐγκτίσασθαι πόλιν ἐν θρηίκῃ, ἵνα ἴδη τε ναυπηγήσιμός ἐστι ἄφθονος καὶ
                     πολλοὶ κωπέες καὶ μέταλλα ἀργύρεα, ὅμιλός τε πολλὸς μὲν ἕλλην περιοικέει,
                     πολλὸς δὲ βάρβαρος, οἳ προστάτεω ἐπιλαβόμενοι ποιήσουσι τοῦτο τὸ ἂν κεῖνος
                     ἐξηγέηται καὶ ἡμέρης καὶ νυκτός. σύ νυν τοῦτον τὸν ἄνδρα παῦσον ταῦτα ποιεῦντα,
                     ἵνα μὴ οἰκηίῳ πολέμῳ συνέχῃ. τρόπῳ δὲ ἠπίῳ μεταπεμψάμενος παῦσον· ἐπεὰν δὲ
                     αὐτὸν περιλάβῃς, ποιέειν ὅκως μηκέτι κεῖνος ἐς ἕλληνας ἀπίξεται.</q></p>
            </div>
            <div
               n="24"
               type="chapter">
               <p>ταῦτα λέγων ὁ μεγάβαζος εὐπετέως ἔπειθε δαρεῖον ὡς εὖ προορέων τὸ μέλλον γίνεσθαι.
                  μετὰ δὲ πέμψας ἄγγελον ἐς τὴν μύρκινον ὁ δαρεῖος ἔλεγε τάδε·<q
                     n="223"
                     who="#Darius">ἱστιαῖε, βασιλεὺς δαρεῖος τάδε λέγει. ἐγὼ φροντίζων εὑρίσκω ἐμοί
                     τε καὶ τοῖσι ἐμοῖσι πρήγμασι εἶναι οὐδένα σέο ἄνδρα εὐνοέστερον, τοῦτο δὲ οὐ
                     λόγοισι ἀλλ᾽ ἔργοισι οἶδα μαθών. νῦν ὦν, ἐπινοέω γὰρ πρήγματα μεγάλα
                     κατεργάσασθαι, ἀπίκεό μοι πάντως, ἵνα τοι αὐτὰ ὑπερθέωμαι.</q>τούτοισι τοῖσι
                  ἔπεσι πιστεύσας ὁ ἱστιαῖος καὶ ἅμα μέγα ποιεύμενος βασιλέος σύμβουλος γενέσθαι
                  ἀπίκετο ἐς τὰς σάρδις. ἀπικομένῳ δέ οἱ ἔλεγε δαρεῖος τάδε·<q
                     n="224"
                     who="#Darius">ἱστιαῖε, ἐγώ σε μετεπεμψάμην τῶνδε εἵνεκεν. ἐπείτε τάχιστα
                     ἐνόστησα ἀπὸ σκυθέων καὶ σύ μοι ἐγένεο ἐξ ὀφθαλμῶν, οὐδέν κω ἄλλο χρῆμα οὕτω ἐν
                     βραχέϊ ἐπεζήτησα ὡς σὲ ἰδεῖν τε καὶ ἐς λόγους μοι ἀπικέσθαι, ἐγνωκὼς ὅτι
                     κτημάτων πάντων ἐστὶ τιμιώτατον ἀνὴρ φίλος συνετός τε καὶ εὔνοος, τά τοι ἐγὼ
                     καὶ ἀμφότερα συνειδὼς ἔχω μαρτυρέειν ἐς πρήγματα τὰ ἐμά. νῦν ὦν, εὖ γὰρ
                     ἐποίησας ἀπικόμενος, τάδε τοι ἐγὼ προτείνομαι· μίλητον μὲν ἔα καὶ τὴν
                     νεόκτιστον ἐν θρηίκῃ πόλιν, σὺ δέ μοι ἑπόμενος ἐς σοῦσα ἔχε τά περ ἂν ἐγὼ ἔχω,
                     ἐμός τε σύσσιτος ἐὼν καὶ σύμβουλος.</q></p>
            </div>
            <div
               n="25"
               type="chapter">
               <p>ταῦτα δαρεῖος εἴπας καὶ καταστήσας ἀρταφρένεα ἀδελφεὸν ἑωυτοῦ ὁμοπάτριον ὕπαρχον
                  εἶναι σαρδίων, ἀπήλαυνε ἐς σοῦσα ἅμα ἀγόμενος ἱστιαῖον, ὀτάνην δὲ ἀποδέξας
                  στρατηγὸν εἶναι τῶν παραθαλασσίων ἀνδρῶν, τοῦ τὸν πατέρα σισάμνην βασιλεὺς
                  καμβύσης γενόμενον τῶν βασιληίων δικαστέων, ὅτι ἐπὶ χρήμασι δίκην ἄδικον ἐδίκασε,
                  σφάξας ἀπέδειρε πᾶσαν τὴν ἀνθρωπηίην, σπαδίξας δὲ αὐτοῦ τὸ δέρμα ἱμάντας ἐξ αὐτοῦ
                  ἔταμε καὶ ἐνέτεινε τὸν θρόνον ἐς τὸν ἵζων ἐδίκαζε· ἐντανύσας δὲ ὁ καμβύσης ἀπέδεξε
                  δικαστὴν εἶναι ἀντὶ τοῦ σισάμνεω, τὸν ἀποκτείνας ἀπέδειρε, τὸν παῖδα τοῦ σισάμνεω,
                  ἐντειλάμενός οἱ μεμνῆσθαι ἐν τῷ κατίζων θρόνῳ δικάζει.</p>
            </div>
            <div
               n="26"
               type="chapter">
               <p>οὗτος ὦν ὁ ὀτάνης, ὁ ἐγκατιζόμενος ἐς τοῦτον τὸν θρόνον, τότε διάδοχος γενόμενος
                  μεγαβάζῳ τῆς στρατηγίης βυζαντίους τε εἷλε καὶ καλχηδονίους, εἷλε δὲ ἄντανδρον τὴν
                  ἐν τῇ τρῳάδι γῇ, εἷλε δὲ λαμπώνιον, λαβὼν δὲ παρὰ λεσβίων νέας εἷλε λῆμνόν τε καὶ
                  ἴμβρον, ἀμφοτέρας ἔτι τότε ὑπὸ πελασγῶν οἰκεομένας.</p>
            </div>
            <div
               n="27"
               type="chapter">
               <p>οἱ μὲν δὴ λήμνιοι καὶ ἐμαχέσαντο εὖ καὶ ἀμυνόμενοι ἀνὰ χρόνον ἐκακώθησαν· τοῖσι δὲ
                  περιέουσι αὐτῶν οἱ πέρσαι ὕπαρχον ἐπιστᾶσι λυκάρητον τὸν μαιανδρίου τοῦ
                  βασιλεύσαντος σάμου ἀδελφεόν. οὗτος ὁ λυκάρητος ἄρχων ἐν λήμνῳ τελευτᾷ ... αἰτίη
                  δὲ τούτου ἥδε· πάντας ἠνδραποδίζετο καὶ κατεστρέφετο, τοὺς μὲν λιποστρατίης ἐπὶ
                  σκύθας αἰτιώμενος, τοὺς δὲ σίνεσθαι τὸν δαρείου στρατὸν ἀπὸ σκυθέων ὀπίσω
                  ἀνακομιζόμενον.</p>
            </div>
            <div
               n="28"
               type="chapter">
               <p>οὗτος μέν νυν τοσαῦτα ἐξεργάσατο στρατηγήσας.</p>
               <p>μετὰ δὲ οὐ πολλὸν χρόνον ἄνεσις κακῶν ἦν, καὶ ἤρχετο τὸ δεύτερον ἐκ νάξου τε καὶ
                  μιλήτου ἴωσι γίνεσθαι κακά. τοῦτο μὲν γὰρ ἡ νάξος εὐδαιμονίῃ τῶν νήσων προέφερε,
                  τοῦτο δὲ κατὰ τὸν αὐτὸν χρόνον ἡ μίλητος αὐτή τε ἑωυτῆς μάλιστα δὴ τότε ἀκμάσασα
                  καὶ δὴ καὶ τῆς ἰωνίης ἦν πρόσχημα, κατύπερθε δὲ τούτων ἐπὶ δύο γενεὰς ἀνδρῶν
                  νοσήσασα ἐς τὰ μάλιστα στάσι, μέχρι οὗ μιν πάριοι κατήρτισαν. τούτους γὰρ
                  καταρτιστῆρας ἐκ πάντων ἑλλήνων εἵλοντο οἱ μιλήσιοι.</p>
            </div>
            <div
               n="29"
               type="chapter">
               <p>κατήλλαξαν δέ σφεας ὧδε οἱ πάριοι. ὡς ἀπίκοντο αὐτῶν ἄνδρες οἱ ἄριστοι ἐς τὴν
                  μίλητον, ὥρων γὰρ δή σφεας δεινῶς οἰκοφθορημένους, ἔφασαν αὐτῶν βούλεσθαι
                  διεξελθεῖν τὴν χώρην· ποιεῦντες δὲ ταῦτα καὶ διεξιόντες πᾶσαν τὴν μιλησίην, ὅκως
                  τινὰ ἴδοιεν ἐν ἀνεστηκυίῃ τῇ χώρῃ ἀγρὸν εὖ ἐξεργασμένον, ἀπεγράφοντο τὸ οὔνομα τοῦ
                  δεσπότεω τοῦ ἀγροῦ. διεξελάσαντες δὲ πᾶσαν τὴν χώρην καὶ σπανίους εὑρόντες
                  τούτους, ὡς τάχιστα κατέβησαν ἐς τὸ ἄστυ, ἁλίην ποιησάμενοι ἀπέδεξαν τούτους μὲν
                  τὴν πόλιν νέμειν τῶν εὗρον τοὺς ἀγροὺς εὖ ἐξεργασμένους· δοκέειν γὰρ ἔφασαν καὶ
                  τῶν δημοσίων οὕτω δή σφεας ἐπιμελήσεσθαι ὥσπερ τῶν σφετέρων· τοὺς δὲ ἄλλους
                  μιλησίους τοὺς πρὶν στασιάζοντας τούτων ἔταξαν πείθεσθαι.</p>
            </div>
            <div
               n="30"
               type="chapter">
               <p>πάριοι μέν νυν μιλησίους οὕτω κατήρτισαν· τότε δὲ ἐκ τουτέων τῶν πολίων ὧδε ἤρχετο
                  κακὰ γίνεσθαι τῇ ἰωνίῃ. ἐκ νάξου ἔφυγον ἄνδρες τῶν παχέων ὑπὸ τοῦ δήμου, φυγόντες
                  δὲ ἀπίκοντο ἐς μίλητον. τῆς δὲ μιλήτου ἐτύγχανε ἐπίτροπος ἐὼν ἀρισταγόρης ὁ
                  μολπαγόρεω, γαμβρός τε ἐὼν καὶ ἀνεψιὸς ἱστιαίου τοῦ λυσαγόρεω, τὸν ὁ δαρεῖος ἐν
                  σούσοισι κατεῖχε· ὁ γὰρ ἱστιαῖος τύραννος ἦν μιλήτου καὶ ἐτύγχανε τοῦτον τὸν
                  χρόνον ἐὼν ἐν σούσοισι, ὅτε οἱ νάξιοι ἦλθον, ξεῖνοι πρὶν ἐόντες τῷ ἱστιαίῳ.
                  ἀπικόμενοι δὲ οἱ νάξιοι ἐς τὴν μίλητον ἐδέοντο τοῦ ἀρισταγόρεω, εἴ κως αὐτοῖσι
                  παράσχοι δύναμίν τινα καὶ κατέλθοιεν ἐς τὴν ἑωυτῶν. ὁ δὲ ἐπιλεξάμενος ὡς, ἢν δι᾽
                  αὐτοῦ κατέλθωσι ἐς τὴν πόλιν, ἄρξει τῆς νάξου, σκῆψιν δὲ ποιεύμενος τὴν ξεινίην
                  τὴν ἱστιαίου, τόνδε σφι λόγον προσέφερε·<q
                     n="225"
                     who="#Aristagoras">αὐτὸς μὲν ὑμῖν οὐ φερέγγυός εἰμι δύναμιν παρασχεῖν τοσαύτην
                     ὥστε κατάγειν ἀεκόντων τῶν τὴν πόλιν ἐχόντων ναξίων· πυνθάνομαι γὰρ
                     ὀκτακισχιλίην ἀσπίδα ναξίοισι εἶναι καὶ πλοῖα μακρὰ πολλά· μηχανήσομαι δὲ πᾶσαν
                     σπουδὴν ποιεύμενος. ἐπινοέω δὲ τῇδε. ἀρταφρένης μοι τυγχάνει ἐὼν φίλος· ὁ δὲ
                     ἀρταφρένης ὑμῖν ὑστάσπεος μέν ἐστι παῖς, δαρείου δὲ τοῦ βασιλέος ἀδελφεός, τῶν
                     δ᾽ ἐπιθαλασσίων τῶν ἐν τῇ ἀσίῃ ἄρχει πάντων, ἔχων στρατιήν τε πολλὴν καὶ πολλὰς
                     νέας. τοῦτον ὦν δοκέω τὸν ἄνδρα ποιήσειν τῶν ἂν χρηίζωμεν.</q>ταῦτα ἀκούσαντες
                  οἱ νάξιοι προσέθεσαν τῷ ἀρισταγόρῃ πρήσσειν τῇ δύναιτο ἄριστα καὶ ὑπίσχεσθαι δῶρα
                  ἐκέλευον καὶ δαπάνην τῇ στρατιῇ ὡς αὐτοὶ διαλύσοντες, ἐλπίδας πολλὰς ἔχοντες, ὅταν
                  ἐπιφανέωσι ἐς τὴν νάξον, πάντα ποιήσειν τοὺς ναξίους τὰ ἂν αὐτοὶ κελεύωσι, ὣς δὲ
                  καὶ τοὺς ἄλλους νησιώτας. τῶν γὰρ νήσων τουτέων τῶν κυκλάδων οὐδεμία κω ἦν ὑπὸ
                  δαρείῳ.</p>
            </div>
            <div
               n="31"
               type="chapter">
               <p>ἀπικόμενος δὲ ὁ ἀρισταγόρης ἐς τὰς σάρδις λέγει πρὸς τὸν ἀρταφρένεα ὡς νάξος εἴη
                  νῆσος μεγάθεϊ μὲν οὐ μεγάλη ἄλλως δὲ καλή τε καὶ ἀγαθὴ καὶ ἀγχοῦ ἰωνίης, χρήματα
                  δὲ ἔνι πολλὰ καὶ ἀνδράποδα.<q
                     n="226"
                     who="#Aristagoras">σὺ ὦν ἐπὶ ταύτην τὴν χώρην στρατηλάτεε, κατάγων ἐς αὐτὴν
                     τοὺς φυγάδας ἐξ αὐτῆς. καί τοι ταῦτα ποιήσαντι τοῦτο μέν ἐστι ἕτοιμα παρ᾽ ἐμοὶ
                     χρήματα μεγάλα πάρεξ τῶν ἀναισιμωμάτων τῇ στρατιῇ ταῦτα μὲν γὰρ δίκαιον ἡμέας
                     τοὺς ἄγοντας παρέχειν ἐστί , τοῦτο δὲ νήσους βασιλέϊ προσκτήσεαι αὐτήν τε νάξον
                     καὶ τὰς ἐκ ταύτης ἠρτημένας, πάρον καὶ ἄνδρον καὶ ἄλλας τὰς κυκλάδας
                     καλεομένας. ἐνθεῦτεν δὲ ὁρμώμενος εὐπετέως ἐπιθήσεαι εὐβοίῃ, νήσῳ μεγάλῃ τε καὶ
                     εὐδαίμονι, οὐκ ἐλάσσονι κύπρου καὶ κάρτα εὐπετέϊ αἱρεθῆναι. ἀποχρῶσι δὲ ἑκατὸν
                     νέες ταύτας πάσας χειρώσασθαι.</q>ὁ δὲ ἀμείβετο αὐτὸν τοῖσδε·<q
                     n="227"
                     who="#Artaphrenes">σὺ ἐς οἶκον τὸν βασιλέος ἐσηγητὴς γίνεαι πρηγμάτων ἀγαθῶν
                     καὶ ταῦτα εὖ παραινέεις πάντα, πλὴν τῶν νεῶν τοῦ ἀριθμοῦ. ἀντὶ δὲ ἑκατὸν νεῶν
                     διηκόσιαί τοι ἕτοιμοι ἔσονται ἅμα τῷ ἔαρι. δεῖ δὲ τούτοισι καὶ αὐτὸν βασιλέα
                     συνέπαινον γίνεσθαι.</q></p>
            </div>
            <div
               n="32"
               type="chapter">
               <p>ὁ μὲν δὴ ἀρισταγόρης ὡς ταῦτα ἤκουσε, περιχαρὴς ἐὼν ἀπήιε ἐς μίλητον. ὁ δὲ
                  ἀρταφρένης, ὥς οἱ πέμψαντι ἐς σοῦσα καὶ ὑπερθέντι τὰ ἐκ τοῦ ἀρισταγόρεω λεγόμενα
                  συνέπαινος καὶ αὐτὸς δαρεῖος ἐγένετο, παρεσκευάσατο μὲν διηκοσίας τριήρεας, πολλὸν
                  δὲ κάρτα ὅμιλον περσέων τε καὶ τῶν ἄλλων συμμάχων, στρατηγὸν δὲ τούτων ἀπέδεξε
                  μεγαβάτην ἄνδρα πέρσην τῶν ἀχαιμενιδέων, ἑωυτοῦ τε καὶ δαρείου ἀνεψιόν, τοῦ
                  παυσανίης ὁ κλεομβρότου λακεδαιμόνιος, εἰ δὴ ἀληθής γέ ἐστι ὁ λόγος, ὑστέρῳ χρόνῳ
                  τούτων ἡρμόσατο θυγατέρα, ἔρωτα σχὼν τῆς ἑλλάδος τύραννος γενέσθαι. ἀποδέξας δὲ
                  μεγαβάτην στρατηγὸν ἀρταφρένης ἀπέστειλε τὸν στρατὸν παρὰ τὸν ἀρισταγόρην.</p>
            </div>
            <div
               n="33"
               type="chapter">
               <p>παραλαβὼν δὲ ὁ μεγαβάτης τόν τε ἀρισταγόρην ἐκ τῆς μιλήτου καὶ τὴν ἰάδα στρατιὴν
                  καὶ τοὺς ναξίους ἔπλεε πρόφασιν ἐπ᾽ ἑλλησπόντου, ἐπείτε δὲ ἐγένετο ἐν χίῳ, ἔσχε
                  τὰς νέας ἐς καύκασα, ὡς ἐνθεῦτεν βορέῃ ἀνέμῳ ἐς τὴν νάξον διαβάλοι. καὶ οὐ γὰρ
                  ἔδεε τούτῳ τῷ στόλῳ ναξίους ἀπολέσθαι, πρῆγμα τοιόνδε συνηνείχθη γενέσθαι.
                  περιιόντος μεγαβάτεω τὰς ἐπὶ τῶν νεῶν φυλακὰς ἐπὶ νεὸς μυνδίης ἔτυχε οὐδεὶς
                  φυλάσσων· ὁ δὲ δεινόν τι ποιησάμενος ἐκέλευσε τοὺς δορυφόρους ἐξευρόντας τὸν
                  ἄρχοντα ταύτης τῆς νεός, τῷ οὔνομα ἦν σκύλαξ, τοῦτον δῆσαι διὰ θαλαμίης διέλκοντας
                  τῆς νεὸς κατὰ τοῦτο, ἔξω μὲν τὴν κεφαλὴν ποιεῦντας, ἔσω δὲ τὸ σῶμα. δεθέντος δὲ
                  τοῦ σκύλακος ἐξαγγέλλει τις τῷ ἀρισταγόρῃ ὅτι τὸν ξεῖνόν οἱ τὸν μύνδιον μεγαβάτης
                  δήσας λυμαίνοιτο. ὁ δ᾽ ἐλθὼν παραιτέετο τὸν πέρσην, τυγχάνων δὲ οὐδενὸς τῶν ἐδέετο
                  αὐτὸς ἐλθὼν ἔλυσε. πυθόμενος δὲ κάρτα δεινὸν ἐποιήσατο ὁ μεγαβάτης καὶ ἐσπέρχετο
                  τῷ ἀρισταγόρῃ. ὁ δὲ εἶπε·<q
                     n="228"
                     who="#Aristagoras">σοὶ δὲ καὶ τούτοισι πρῆγμα τί ἐστι; οὔ σε ἀπέστειλε
                     ἀρταφρένης ἐμέο πείθεσθαι καὶ πλέειν τῇ ἂν ἐγὼ κελεύω; τί πολλὰ
                  πρήσσεις;</q>ταῦτα εἶπε ὁ ἀρισταγόρης· ὁ δὲ θυμωθεὶς τούτοισι, ὡς νὺξ ἐγένετο,
                  ἔπεμπε ἐς νάξον πλοίῳ ἄνδρας φράσοντας τοῖσι ναξίοισι πάντα τὰ παρεόντα σφι
                  πρήγματα.</p>
            </div>
            <div
               n="34"
               type="chapter">
               <p>οἱ γὰρ ὦν νάξιοι οὐδὲν πάντως προσεδέκοντο ἐπὶ σφέας τὸν στόλον τοῦτον ὁρμήσεσθαι·
                  ἐπεὶ μέντοι ἐπύθοντο, αὐτίκα μὲν ἐσηνείκαντο τὰ ἐκ τῶν ἀγρῶν ἐς τὸ τεῖχος,
                  παρεσκευάσαντο δὲ ὡς πολιορκησόμενοι καὶ σῖτα καὶ ποτά, καὶ τὸ τεῖχος ἐφράξαντο.
                  καὶ οὗτοι μὲν παρεσκευάζοντο ὡς παρεσομένου σφι πολέμου, οἱ δ᾽ ἐπείτε διέβαλον ἐκ
                  τῆς χίου τὰς νέας ἐς τὴν νάξον, πρὸς πεφραγμένους προσεφέροντο καὶ ἐπολιόρκεον
                  μῆνας τέσσερας. ὡς δὲ τά τε ἔχοντες ἦλθον χρήματα οἱ πέρσαι ταῦτα κατεδεδαπάνητό
                  σφι, καὶ αὐτῷ τῷ ἀρισταγόρῃ προσαναισίμωτο πολλά, τοῦ πλέονός τε ἐδέετο ἡ
                  πολιορκίη, ἐνθαῦτα τείχεα τοῖσι φυγάσι τῶν ναξίων οἰκοδομήσαντες ἀπαλλάσσοντο ἐς
                  τὴν ἤπειρον, κακῶς πρήσσοντες.</p>
            </div>
            <div
               n="35"
               type="chapter">
               <p>ἀρισταγόρης δὲ οὐκ εἶχε τὴν ὑπόσχεσιν τῷ ἀρταφρένεϊ ἐκτελέσαι· ἅμα δὲ ἐπίεζέ μιν ἡ
                  δαπάνη τῆς στρατιῆς ἀπαιτεομένη, ἀρρώδεέ τε τοῦ στρατοῦ πρήξαντος κακῶς καὶ
                  μεγαβάτῃ διαβεβλημένος, ἐδόκεέ τε τὴν βασιληίην τῆς μιλήτου ἀπαιρεθήσεσθαι.
                  ἀρρωδέων δὲ τούτων ἕκαστα ἐβουλεύετο ἀπόστασιν. συνέπιπτε γὰρ καὶ τὸν ἐστιγμένον
                  τὴν κεφαλὴν ἀπῖχθαι ἐκ σούσων παρὰ ἱστιαίου, σημαίνοντα ἀπίστασθαι ἀρισταγόρην ἀπὸ
                  βασιλέος. ὁ γὰρ ἱστιαῖος βουλόμενος τῷ ἀρισταγόρῃ σημῆναι ἀποστῆναι ἄλλως μὲν
                  οὐδαμῶς εἶχε ἀσφαλέως σημῆναι ὥστε φυλασσομένων τῶν ὁδῶν, ὁ δὲ τῶν δούλων τὸν
                  πιστότατον ἀποξυρώσας τὴν κεφαλὴν ἔστιξε καὶ ἀνέμεινε ἀναφῦναι τὰς τρίχας· ὡς δὲ
                  ἀνέφυσαν τάχιστα, ἀπέπεμπε ἐς μίλητον ἐντειλάμενος αὐτῷ ἄλλο μὲν οὐδέν, ἐπεὰν δὲ
                  ἀπίκηται ἐς μίλητον, κελεύειν ἀρισταγόρην ξυρώσαντά μιν τὰς τρίχας κατιδέσθαι ἐς
                  τὴν κεφαλήν· τὰ δὲ στίγματα ἐσήμαινε, ὡς καὶ πρότερόν μοι εἴρηται, ἀπόστασιν.
                  ταῦτα δὲ ὁ ἱστιαῖος ἐποίεε συμφορὴν ποιεύμενος μεγάλην τὴν ἑωυτοῦ κατοχὴν τὴν ἐν
                  σούσοισι· ἀποστάσιος ὦν γινομένης πολλὰς εἶχε ἐλπίδας μετήσεσθαι ἐπὶ θάλασσαν, μὴ
                  δὲ νεώτερόν τι ποιεύσης τῆς μιλήτου οὐδαμὰ ἐς αὐτὴν ἥξειν ἔτι ἐλογίζετο.</p>
            </div>
            <div
               n="36"
               type="chapter">
               <p>ἱστιαῖος μέν νυν ταῦτα διανοεύμενος ἀπέπεμπε τὸν ἄγγελον, ἀρισταγόρῃ δὲ συνέπιπτε
                  τοῦ αὐτοῦ χρόνου πάντα ταῦτα συνελθόντα. ἐβουλεύετο ὦν μετὰ τῶν στασιωτέων,
                  ἐκφήνας τήν τε ἑωυτοῦ γνώμην καὶ τὰ παρὰ τοῦ ἱστιαίου ἀπιγμένα. οἱ μὲν δὴ ἄλλοι
                  πάντες γνώμην κατὰ τὠυτὸ ἐξεφέροντο, κελεύοντες ἀπίστασθαι, ἑκαταῖος δ᾽ ὁ
                  λογοποιὸς πρῶτα μὲν οὐκ ἔα πόλεμον βασιλέϊ τῷ περσέων ἀναιρέεσθαι, καταλέγων τά τε
                  ἔθνεα πάντα τῶν ἦρχε δαρεῖος καὶ τὴν δύναμιν αὐτοῦ· ἐπείτε δὲ οὐκ ἔπειθε, δεύτερα
                  συνεβούλευε ποιέειν ὅκως ναυκρατέες τῆς θαλάσσης ἔσονται. ἄλλως μέν νυν οὐδαμῶς
                  ἔφη λέγων ἐνορᾶν ἐσόμενον τοῦτο ἐπίστασθαι γὰρ τὴν δύναμιν τὴν μιλησίων ἐοῦσαν
                  ἀσθενέα , εἰ δὲ τὰ χρήματα καταιρεθείη τὰ ἐκ τοῦ ἱροῦ τοῦ ἐν βραγχίδῃσι, τὰ
                  κροῖσος ὁ λυδὸς ἀνέθηκε, πολλὰς εἶχε ἐλπίδας ἐπικρατήσειν τῆς θαλάσσης, καὶ οὕτω
                  αὐτούς τε ἕξειν τοῖσι χρήμασι χρᾶσθαι καὶ τοὺς πολεμίους οὐ συλήσειν αὐτά. τὰ δὲ
                  χρήματα ἦν ταῦτα μεγάλα, ὡς δεδήλωταί μοι ἐν τῷ πρώτῳ τῶν λόγων. αὕτη μὲν δὴ οὐκ
                  ἐνίκα ἡ γνώμη, ἐδόκεε δὲ ὅμως ἀπίστασθαι, ἕνα τε αὐτῶν πλώσαντα ἐς μυοῦντα ἐς τὸ
                  στρατόπεδον τὸ ἀπὸ τῆς νάξου ἀπελθόν, ἐὸν ἐνθαῦτα, συλλαμβάνειν πειρᾶσθαι τοὺς ἐπὶ
                  τῶν νεῶν ἐπιπλέοντας στρατηγούς.</p>
            </div>
            <div
               n="37"
               type="chapter">
               <p>ἀποπεμφθέντος δὲ ἰητραγόρεω κατ᾽ αὐτὸ τοῦτο καὶ συλλαβόντος δόλῳ ὀλίατον ἰβανώλλιος<rs
                     type="ethnic">μυλασέα</rs>καὶ ἱστιαῖον τύμνεω τερμερέα καὶ κώην ἐρξάνδρου, τῷ
                  δαρεῖος μυτιλήνην ἐδωρήσατο, καὶ ἀρισταγόρην ἡρακλείδεω κυμαῖον καὶ ἄλλους
                  συχνούς, οὕτω δὴ ἐκ τοῦ ἐμφανέος ὁ ἀρισταγόρης ἀπεστήκεε, πᾶν ἐπὶ δαρείῳ
                  μηχανώμενος. καὶ πρῶτα μὲν λόγῳ μετεὶς τὴν τυραννίδα ἰσονομίην ἐποίεε τῇ μιλήτῳ,
                  ὡς ἂν ἑκόντες αὐτῷ οἱ μιλήσιοι συναπισταίατο· μετὰ δὲ καὶ ἐν τῇ ἄλλῃ ἰωνίῃ τὠυτὸ
                  τοῦτο ἐποίεε, τοὺς μὲν ἐξελαύνων τῶν τυράννων, τοὺς δ᾽ ἔλαβε τυράννους ἀπὸ τῶν
                  νεῶν τῶν συμπλωσασέων ἐπὶ νάξον, τούτους δὲ φίλα βουλόμενος ποιέεσθαι τῇσι πόλισι
                  ἐξεδίδου, ἄλλον ἐς ἄλλην πόλιν παραδιδούς, ὅθεν εἴη ἕκαστος.</p>
            </div>
            <div
               n="38"
               type="chapter">
               <p>κώην μέν νυν μυτιληναῖοι ἐπείτε τάχιστα παρέλαβον, ἐξαγαγόντες κατέλευσαν· κυμαῖοι
                  δὲ τὸν σφέτερον αὐτῶν ἀπῆκαν, ὣς δὲ καὶ ἄλλοι οἱ πλέονες ἀπίεσαν. τυράννων μέν νυν
                  κατάπαυσις ἐγίνετο ἀνὰ τὰς πόλις· ἀρισταγόρης δὲ ὁ μιλήσιος ὡς τοὺς τυράννους
                  κατέπαυσε, στρατηγοὺς ἐν ἑκάστῃ τῶν πολίων κελεύσας ἑκάστους καταστῆσαι, δεύτερα
                  αὐτὸς ἐς λακεδαίμονα τριήρεϊ ἀπόστολος ἐγίνετο· ἔδεε γὰρ δὴ συμμαχίης τινός οἱ
                  μεγάλης ἐξευρεθῆναι.</p>
            </div>
            <div
               n="39"
               type="chapter">
               <p>τῆς δὲ σπάρτης ἀναξανδρίδης μὲν ὁ λέοντος οὐκέτι περιεὼν ἐβασίλευε ἀλλὰ
                  ἐτετελευτήκεε, κλεομένης δὲ ὁ ἀναξανδρίδεω εἶχε τὴν βασιληίην, οὐ κατ᾽ ἀνδραγαθίην
                  σχὼν ἀλλὰ κατὰ γένος. ἀναξανδρίδῃ γὰρ ἔχοντι γυναῖκα ἀδελφεῆς ἑωυτοῦ θυγατέρα καὶ
                  ἐούσης ταύτης οἱ καταθυμίης παῖδες οὐκ ἐγίνοντο. τούτου δὲ τοιούτου ἐόντος οἱ
                  ἔφοροι εἶπαν ἐπικαλεσάμενοι αὐτὸν·<q
                     n="229"
                     who="#ephors">εἴ τοι σὺ σεωυτοῦ μὴ προορᾷς, ἀλλ᾽ ἡμῖν τοῦτό ἐστι οὐ περιοπτέον,
                     γένος τὸ εὐρυσθένεος γενέσθαι ἐξίτηλον. σύ νυν τὴν μὲν ἔχεις γυναῖκα, ἐπείτε
                     τοι οὐ τίκτει, ἔξεο, ἄλλην δὲ γῆμον· καὶ ποιέων ταῦτα σπαρτιήτῃσι ἁδήσεις.</q>ὁ
                  δ᾽ ἀμείβετο φὰς τούτων οὐδέτερα ποιήσειν, ἐκείνους τε οὐ καλῶς συμβουλεύειν
                  παραινέοντας τὴν ἔχει γυναῖκα, ἐοῦσαν ἀναμάρτητον ἑωυτῷ, ταύτην ἀπέντα ἄλλην
                  ἐσαγαγέσθαι· οὐδέ σφι πείσεσθαι.</p>
            </div>
            <div
               n="40"
               type="chapter">
               <p>πρὸς ταῦτα οἱ ἔφοροι καὶ οἱ γέροντες βουλευσάμενοι προσέφερον ἀναξανδρίδῃ τάδε·<q
                     n="230"
                     who="#ephors">ἐπεὶ τοίνυν περιεχόμενόν σε ὁρῶμεν τῆς ἔχεις γυναικός, σὺ δὲ
                     ταῦτα ποίεε καὶ μὴ ἀντίβαινε τούτοισι, ἵνα μή τι ἀλλοῖον περὶ σέο σπαρτιῆται
                     βουλεύσωνται. γυναικὸς μὲν τῆς ἔχεις οὐ προσδεόμεθά σεο τῆς ἐξέσιος, σὺ δὲ
                     ταύτῃ τε πάντα ὅσα νῦν παρέχεις πάρεχε καὶ ἄλλην πρὸς ταύτῃ ἐσάγαγε γυναῖκα
                     τεκνοποιόν.</q>ταῦτά κῃ λεγόντων συνεχώρησε ὁ ἀναξανδρίδης, μετὰ δὲ γυναῖκας
                  ἔχων δύο διξὰς ἱστίας οἴκεε, ποιέων οὐδαμῶς σπαρτιητικά.</p>
            </div>
            <div
               n="41"
               type="chapter">
               <p>χρόνου δὲ οὐ πολλοῦ διελθόντος ἡ ἐσύστερον ἐπελθοῦσα γυνὴ τίκτει τὸν δὴ κλεομένεα
                  τοῦτον· καὶ αὕτη τε ἔφεδρον βασιλέα σπαρτιήτῃσι ἀπέφαινε καὶ ἡ προτέρη γυνὴ τὸν
                  πρότερον χρόνον ἄτοκος ἐοῦσα τότε κως ἐκύησε, συντυχίῃ ταύτῃ χρησαμένη. ἔχουσαν δὲ
                  αὐτὴν ἀληθέϊ λόγῳ οἱ τῆς ἐπελθούσης γυναικὸς οἰκήιοι πυθόμενοι ὤχλεον, φάμενοι
                  αὐτὴν κομπέειν ἄλλως βουλομένην ὑποβαλέσθαι. δεινὰ δὲ ποιεύντων αὐτῶν, τοῦ χρόνου
                  συντάμνοντος, ὑπ᾽ ἀπιστίης οἱ ἔφοροι τίκτουσαν τὴν γυναῖκα περιιζόμενοι ἐφύλαξαν.
                  ἡ δὲ ὡς ἔτεκε δωριέα, ἰθέως ἴσχει λεωνίδην καὶ μετὰ τοῦτον ἰθέως ἴσχει
                  κλεόμβροτον· οἱ δὲ καὶ διδύμους λέγουσι κλεόμβροτόν τε καὶ λεωνίδην γενέσθαι. ἡ δὲ
                  κλεομένεα τεκοῦσα καὶ τὸ δεύτερον ἐπελθοῦσα γυνή, ἐοῦσα θυγάτηρ πρινητάδεω τοῦ
                  δημαρμένου, οὐκέτι ἔτικτε τὸ δεύτερον.</p>
            </div>
            <div
               n="42"
               type="chapter">
               <p>ὁ μὲν δὴ κλεομένης, ὡς λέγεται, ἦν τε οὐ φρενήρης ἀκρομανής τε, ὁ δὲ δωριεὺς ἦν
                  τῶν ἡλίκων πάντων πρῶτος, εὖ τε ἠπίστατο κατ᾽ ἀνδραγαθίην αὐτὸς σχήσων τὴν
                  βασιληίην. ὥστε ὦν οὕτω φρονέων, ἐπειδὴ ὅ τε ἀναξανδρίδης ἀπέθανε καὶ οἱ
                  λακεδαιμόνιοι χρεώμενοι τῷ νόμῳ ἐστήσαντο βασιλέα τὸν πρεσβύτατον κλεομένεα, ὁ
                  δωριεὺς δεινόν τε ποιεύμενος καὶ οὐκ ἀξιῶν ὑπὸ κλεομένεος βασιλεύεσθαι, αἰτήσας
                  λεὼν σπαρτιήτας ἦγε ἐς ἀποικίην, οὔτε τῷ ἐν δελφοῖσι χρηστηρίῳ χρησάμενος ἐς
                  ἥντινα γῆν κτίσων ἴῃ, οὔτε ποιήσας οὐδὲν τῶν νομιζομένων· οἷα δὲ βαρέως φέρων,
                  ἀπίει ἐς τὴν λιβύην τὰ πλοῖα· κατηγέοντο δέ οἱ ἄνδρες θηραῖοι. ἀπικόμενος δὲ ἐς
                     τὴν<placeName>κίνυπα</placeName>οἴκισε χῶρον κάλλιστον τῶν λιβύων παρὰ ποταμόν.
                  ἐξελασθεὶς δὲ ἐνθεῦτεν τῷ τρίτῳ ἔτεϊ ὑπὸ μακέων τε καὶ λιβύων καὶ καρχηδονίων
                  ἀπίκετο ἐς πελοπόννησον.</p>
            </div>
            <div
               n="43"
               type="chapter">
               <p>ἐνθαῦτα δέ οἱ ἀντιχάρης ἀνὴρ ἐλεώνιος συνεβούλευσε ἐκ τῶν λαΐου χρησμῶν ἡρακλείην
                  γῆν ἐν σικελίῃ κτίζειν, φὰς τὴν ἔρυκος χώρην πᾶσαν εἶναι ἡρακλειδέων,
                     αὐτοῦ<persName>ἡρακλέος</persName>κτησαμένου. ὁ δὲ ἀκούσας ταῦτα ἐς δελφοὺς
                  οἴχετο χρησόμενος τῷ χρηστηρίῳ, εἰ αἱρέει ἐπ᾽ ἣν στέλλεται χώρην· ἡ δὲ πυθίη οἱ
                  χρᾷ αἱρήσειν. παραλαβὼν δὲ δωριεὺς τὸν στόλον τὸν καὶ ἐς λιβύην ἦγε ἐκομίζετο παρὰ
                  τὴν ἰταλίην.</p>
            </div>
            <div
               n="44"
               type="chapter">
               <p>τὸν χρόνον δὲ τοῦτον, ὡς λέγουσι συβαρῖται, σφέας τε αὐτοὺς καὶ τῆλυν τὸν ἑωυτῶν
                  βασιλέα ἐπὶ κρότωνα μέλλειν στρατεύεσθαι, τοὺς δὲ κροτωνιήτας περιδέας γενομένους
                  δεηθῆναι δωριέος σφίσι τιμωρῆσαι καὶ τυχεῖν δεηθέντας· συστρατεύεσθαί τε δὴ ἐπὶ
                  σύβαριν δωριέα καὶ συνελεῖν τὴν σύβαριν. ταῦτα μέν νυν συβαρῖται λέγουσι ποιῆσαι
                  δωριέα τε καὶ τοὺς μετ᾽ αὐτοῦ, κροτωνιῆται δὲ οὐδένα σφίσι φασὶ ξεῖνον
                  προσεπιλαβέσθαι τοῦ πρὸς συβαρίτας πολέμου εἰ μὴ καλλίην τῶν ἰαμιδέων μάντιν
                  ἠλεῖον μοῦνον, καὶ τοῦτον τρόπῳ τοιῷδε· παρὰ τήλυος τοῦ συβαριτέων τυράννου
                  ἀποδράντα ἀπικέσθαι παρὰ σφέας, ἐπείτε οἱ τὰ ἱρὰ οὐ προεχώρεε χρηστὰ θυομένῳ ἐπὶ
                  κρότωνα.</p>
            </div>
            <div
               n="45"
               type="chapter">
               <p>ταῦτα δὴ οὐκ οὗτοι λέγουσι. μαρτύρια δὲ τούτων ἑκάτεροι ἀποδεικνύουσι τάδε·
                  συβαρῖται μὲν τέμενός τε καὶ νηὸν ἐόντα παρὰ τὸν ξηρὸν κρᾶθιν, τὸν ἱδρύσασθαι
                  συνελόντα τὴν πόλιν δωριέα λέγουσι ἀθηναίῃ ἐπωνύμῳ κραθίῃ, τοῦτο δὲ αὐτοῦ δωριέος
                  τὸν θάνατον μαρτύριον μέγιστον ποιεῦνται, ὅτι παρὰ τὰ μεμαντευμένα ποιέων
                  διεφθάρη· εἰ γὰρ δὴ μὴ παρέπρηξε μηδέν, ἐπ᾽ ὃ δὲ ἐστάλη ἐποίεε, εἷλε ἂν τὴν
                  ἐρυκίνην χώρην καὶ ἑλὼν κατέσχε, οὐδ᾽ ἂν αὐτός τε καὶ ἡ στρατιὴ διεφθάρη. οἱ δ᾽ αὖ
                  κροτωνιῆται ἀποδεικνύουσι καλλίῃ μὲν τῷ ἠλείῳ ἐξαίρετα ἐν γῇ τῇ κροτωνιήτιδι πολλὰ
                  δοθέντα, τὰ καὶ ἐς ἐμὲ ἔτι ἐνέμοντο οἱ καλλίεω ἀπόγονοι, δωριέϊ δὲ καὶ τοῖσι
                  δωριέος ἀπογόνοισι οὐδέν· καίτοι, εἰ συνεπελάβετό γε τοῦ συβαριτικοῦ πολέμου
                  δωριεύς, δοθῆναι ἄν οἱ πολλαπλήσια ἢ καλλίῃ. ταῦτα μέν νυν ἑκάτεροι αὐτῶν μαρτύρια
                  ἀποφαίνονται· καὶ πάρεστι, ὁκοτέροισί τις πείθεται αὐτῶν, τούτοισι
                  προσχωρέειν.</p>
            </div>
            <div
               n="46"
               type="chapter">
               <p>συνέπλεον δὲ δωριέϊ καὶ ἄλλοι συγκτίσται σπαρτιητέων, θεσσαλὸς καὶ παραιβάτης καὶ
                  κελέης καὶ εὐρυλέων, οἳ ἐπείτε ἀπίκοντο παντὶ στόλῳ ἐς τὴν σικελίην, ἀπέθανον μάχῃ
                  ἑσσωθέντες ὑπό τε φοινίκων καὶ ἐγεσταίων· μοῦνος δὲ εὐρυλέων τῶν συγκτιστέων
                  περιεγένετο τούτου τοῦ πάθεος. συλλαβὼν δὲ οὗτος τῆς στρατιῆς τοὺς περιγενομένους
                  ἔσχε μινώην τὴν σελινουσίων ἀποικίην καὶ συνελευθέρου σελινουσίους τοῦ μουνάρχου
                  πειθαγόρεω. μετὰ δέ, ὡς τοῦτον κατεῖλε, αὐτὸς τυραννίδι ἐπεχείρησε σελινοῦντος καὶ
                  ἐμουνάρχησε χρόνον ἐπ᾽ ὀλίγον· οἱ γάρ μιν σελινούσιοι ἐπαναστάντες ἀπέκτειναν
                  καταφυγόντα ἐπὶ διὸς ἀγοραίου βωμόν.</p>
            </div>
            <div
               n="47"
               type="chapter">
               <p>συνέσπετο δὲ δωριέϊ καὶ συναπέθανε φίλιππος ὁ βουτακίδεω κροτωνιήτης ἀνήρ, ὃς
                  ἁρμοσάμενος τήλυος τοῦ συβαρίτεω θυγατέρα ἔφυγε ἐκ κρότωνος, ψευσθεὶς δὲ τοῦ γάμου
                  οἴχετο πλέων ἐς κυρήνην, ἐκ ταύτης δὲ ὁρμώμενος συνέσπετο οἰκηίῃ τε τριήρεϊ καὶ
                  οἰκηίῃ ἀνδρῶν δαπάνῃ, ἐών τε ὀλυμπιονίκης καὶ κάλλιστος ἑλλήνων τῶν κατ᾽ ἑωυτόν.
                  διὰ δὲ τὸ ἑωυτοῦ κάλλος ἠνείκατο παρὰ ἐγεσταίων τὰ οὐδεὶς ἄλλος· ἐπὶ γὰρ τοῦ τάφου
                  αὐτοῦ ἡρώιον ἱδρυσάμενοι θυσίῃσι αὐτὸν ἱλάσκονται.</p>
            </div>
            <div
               n="48"
               type="chapter">
               <p>δωριεὺς μέν νυν τρόπῳ τοιούτῳ ἐτελεύτησε. εἰ δὲ ἠνέσχετο βασιλευόμενος ὑπὸ
                  κλεομένεος καὶ κατέμενε ἐν σπάρτῃ, ἐβασίλευσε ἂν λακεδαίμονος· οὐ γάρ τινα πολλὸν
                  χρόνον ἦρξε ὁ κλεομένης, ἀλλ᾽ ἀπέθανε ἄπαις, θυγατέρα μούνην λιπών, τῇ οὔνομα ἦν
                  γοργώ.</p>
            </div>
            <div
               n="49"
               type="chapter">
               <p><seg
                     n="1">ἀπικνέεται δ᾽ ὦν ὁ ἀρισταγόρης ὁ μιλήτου τύραννος ἐς τὴν σπάρτην
                     κλεομένεος ἔχοντος τὴν ἀρχήν. τῷ δὴ ἐς λόγους ἤιε, ὡς λακεδαιμόνιοι λέγουσι,
                     ἔχων χάλκεον πίνακα ἐν τῷ γῆς ἁπάσης περίοδος ἐνετέτμητο καὶ θάλασσά τε πᾶσα
                     καὶ ποταμοὶ πάντες.</seg><seg
                     n="2">ἀπικνεόμενος δὲ ἐς λόγους ὁ ἀρισταγόρης ἔλεγε πρὸς αὐτὸν τάδε·<q
                        n="231"
                        who="#Aristagoras">κλεόμενες, σπουδὴν μὲν τὴν ἐμὴν μὴ θωμάσῃς τῆς ἐνθαῦτα
                        ἀπίξιος. τὰ γὰρ κατήκοντά ἐστι τοιαῦτα. ἰώνων παῖδας δούλους εἶναι ἀντ᾽
                        ἐλευθέρων ὄνειδος καὶ ἄλγος μέγιστον μὲν αὐτοῖσι ἡμῖν, ἔτι δὲ τῶν λοιπῶν
                        ὑμῖν, ὅσῳ προέστατε τῆς ἑλλάδος.</q></seg><seg
                     n="3"><q
                        n="231">νῦν ὦν πρὸς θεῶν τῶν ἑλληνίων ῥύσασθε ἴωνας ἐκ δουλοσύνης, ἄνδρας
                        ὁμαίμονας. εὐπετέως δὲ ὑμῖν ταῦτα οἷά τε χωρέειν ἐστί. οὔτε γὰρ οἱ βάρβαροι
                        ἄλκιμοί εἰσι, ὑμεῖς τε τὰ ἐς τὸν πόλεμον ἐς τὰ μέγιστα ἀνήκετε ἀρετῆς πέρι.
                        ἥ τε μάχη αὐτῶν ἐστι τοιήδε, τόξα καὶ αἰχμὴ βραχέα· ἀναξυρίδας δὲ ἔχοντες
                        ἔρχονται ἐς τὰς μάχας καὶ κυρβασίας ἐπὶ τῇσι κεφαλῇσι.</q></seg><seg
                     n="4"><q
                        n="231">οὕτω εὐπετέες χειρωθῆναί εἰσι. ἔστι δὲ καὶ ἀγαθὰ τοῖσι τὴν ἤπειρον
                        ἐκείνην νεμομένοισι ὅσα οὐδὲ τοῖσι συνάπασι ἄλλοισι, ἀπὸ χρυσοῦ ἀρξαμένοισι,
                        ἄργυρος καὶ χαλκὸς καὶ ἐσθὴς ποικίλη καὶ ὑποζύγιά τε καὶ ἀνδράποδα· τὰ θυμῷ
                        βουλόμενοι αὐτοὶ ἂν ἔχοιτε.</q></seg><seg
                     n="5"><q
                        n="231">κατοίκηνται δὲ ἀλλήλων ἐχόμενοι ὡς ἐγὼ φράσω. ἰώνων μὲν τῶνδε οἵδε
                        λυδοί, οἰκέοντές τε χώρην ἀγαθὴν καὶ πολυαργυρώτατοι ἐόντες</q>δεικνὺς δὲ
                     ἔλεγε ταῦτα ἐς τῆς γῆς τὴν περίοδον τὴν ἐφέρετο ἐν τῷ πίνακι ἐντετμημένην .<q
                        n="231">λυδῶν δέ</q>, ἔφη λέγων ὁ ἀρισταγόρης,<q
                        n="231">οἵδε ἔχονται φρύγες οἱ πρὸς τὴν ἠῶ, πολυπροβατώτατοί τε ἐόντες
                        πάντων τῶν ἐγὼ οἶδα καὶ πολυκαρπότατοι.</q></seg><seg
                     n="6"><q
                        n="231">φρυγῶν δὲ ἔχονται καππαδόκαι, τοὺς ἡμεῖς συρίους καλέομεν. τούτοισι
                        δὲ πρόσουροι κίλικες, κατήκοντες ἐπὶ θάλασσαν τήνδε, ἐν τῇ ἥδε κύπρος νῆσος
                        κεῖται, οἳ πεντακόσια τάλαντα βασιλέϊ τὸν ἐπέτειον φόρον ἐπιτελέουσι.
                        κιλίκων δὲ τῶνδε ἔχονται ἀρμένιοι οἵδε, καὶ οὗτοι ἐόντες πολυπρόβατοι.
                        ἀρμενίων δὲ ματιηνοὶ χώρην τήνδε ἔχοντες.</q></seg><seg
                     n="7"><q
                        n="231">ἔχεται δὲ τούτων γῆ ἥδε κισσίη, ἐν τῇ δὴ παρὰ ποταμὸν τόνδε χοάσπην
                        κείμενά ἐστι τὰ σοῦσα ταῦτα, ἔνθα βασιλεύς τε μέγας δίαιταν ποιέεται, καὶ
                        τῶν χρημάτων οἱ θησαυροὶ ἐνθαῦτά εἰσι· ἑλόντες δὲ ταύτην τὴν πόλιν
                        θαρσέοντες ἤδη τῷ διὶ πλούτου πέρι ἐρίζετε.</q></seg><seg
                     n="8"><q
                        n="231">ἀλλὰ περὶ μὲν χώρης ἄρα οὐ πολλῆς οὐδὲ οὕτω χρηστῆς καὶ οὔρων
                        σμικρῶν χρεόν ἐστι ὑμέας μάχας ἀναβάλλεσθαι πρός τε μεσσηνίους ἐόντας
                        ἰσοπαλέας καὶ ἀρκάδας τε καὶ ἀργείους, τοῖσι οὔτε χρυσοῦ ἐχόμενόν ἐστι οὐδὲν
                        οὔτε ἀργύρου, τῶν πέρι καί τινα ἐνάγει προθυμίη μαχόμενον ἀποθνῄσκειν·
                        παρέχον δὲ τῆς ἀσίης πάσης ἄρχειν εὐπετέως, ἄλλο τι αἱρήσεσθε;</q></seg><seg
                     n="9">ἀρισταγόρης μὲν ταῦτα ἔλεξε, κλεομένης δὲ ἀμείβετο τοῖσδε·<q
                        n="232"
                        who="#Cleomenes">ὦ ξεῖνε μιλήσιε, ἀναβάλλομαί τοι ἐς τρίτην ἡμέρην
                        ὑποκρινέεσθαι.</q></seg></p>
            </div>
            <div
               n="50"
               type="chapter">
               <p>τότε μὲν ἐς τοσοῦτο ἤλασαν. ἐπείτε δὲ ἡ κυρίη ἡμέρη ἐγένετο τῆς ὑποκρίσιος καὶ
                  ἦλθον ἐς τὸ συγκείμενον, εἴρετο ὁ κλεομένης τὸν ἀρισταγόρην ὁκοσέων ἡμερέων ἀπὸ
                  θαλάσσης τῆς ἰώνων ὁδὸς εἴη παρὰ βασιλέα. ὁ δὲ ἀρισταγόρης, τἆλλα ἐὼν σοφὸς καὶ
                  διαβάλλων ἐκεῖνον εὖ, ἐν τούτῳ ἐσφάλη· χρεὸν γάρ μιν μὴ λέγειν τὸ ἐόν, βουλόμενόν
                  γε σπαρτιήτας ἐξαγαγεῖν ἐς τὴν ἀσίην, λέγει δ᾽ ὦν τριῶν μηνῶν φὰς εἶναι τὴν
                  ἄνοδον. ὁ δὲ ὑπαρπάσας τὸν ἐπίλοιπον λόγον τὸν ὁ ἀρισταγόρης ὥρμητο λέγειν περὶ
                  τῆς ὁδοῦ, εἶπε·<q
                     n="233"
                     who="#Cleomenes">ὦ ξεῖνε μιλήσιε, ἀπαλλάσσεο ἐκ σπάρτης πρὸ δύντος ἡλίου·
                     οὐδένα γὰρ λόγον εὐεπέα λέγεις λακεδαιμονίοισι, ἐθέλων σφέας ἀπὸ θαλάσσης τριῶν
                     μηνῶν ὁδὸν ἀγαγεῖν.</q></p>
            </div>
            <div
               n="51"
               type="chapter">
               <p>ὁ μὲν δὴ κλεομένης ταῦτα εἴπας ἤιε ἐς τὰ οἰκία. ὁ δὲ ἀρισταγόρης λαβὼν ἱκετηρίην
                  ἤιε ἐς τοῦ κλεομένεος, ἐσελθὼν δὲ ἔσω ἅτε ἱκετεύων ἐπακοῦσαι ἐκέλευε τὸν
                  κλεομένεα, ἀποπέμψαντα τὸ παιδίον· προσεστήκεε γὰρ δὴ τῷ κλεομένεϊ ἡ θυγάτηρ, τῇ
                  οὔνομα ἦν γοργώ· τοῦτο δέ οἱ καὶ μοῦνον τέκνον ἐτύγχανε ἐόν, ἐτέων ὀκτὼ ἢ ἐννέα
                  ἡλικίην. κλεομένης δὲ λέγειν μιν ἐκέλευε τὰ βούλεται μηδὲ ἐπισχεῖν τοῦ παιδίου
                  εἵνεκα. ἐνθαῦτα δὴ ὁ ἀρισταγόρης ἄρχετο ἐκ δέκα ταλάντων ὑπισχνεόμενος, ἤν οἱ
                  ἐπιτελέσῃ τῶν ἐδέετο. ἀνανεύοντος δὲ τοῦ κλεομένεος προέβαινε τοῖσι χρήμασι
                  ὑπερβάλλων ὁ ἀρισταγόρης, ἐς οὗ πεντήκοντά τε τάλαντα ὑπεδέδεκτο καὶ τὸ παιδίον ηὐδάξατο·<q
                     n="234"
                     who="#Gorgo">πάτερ, διαφθερέει σε ὁ ξεῖνος, ἢν μὴ ἀποστὰς ἴῃς.</q>ὅ τε δὴ
                  κλεομένης ἡσθεὶς τοῦ παιδίου τῇ παραινέσι ἤιε ἐς ἕτερον οἴκημα καὶ ὁ ἀρισταγόρης
                  ἀπαλλάσσετο τὸ παράπαν ἐκ τῆς σπάρτης, οὐδέ οἱ ἐξεγένετο ἐπὶ πλέον ἔτι σημῆναι
                  περὶ τῆς ἀνόδου τῆς παρὰ βασιλέα.</p>
            </div>
            <div
               n="52"
               type="chapter">
               <p>ἔχει γὰρ ἀμφὶ τῇ ὁδῷ ταύτῃ ὧδε. σταθμοί τε πανταχῇ εἰσι βασιλήιοι καὶ καταλύσιες
                  κάλλισται, διὰ οἰκεομένης τε ἡ ὁδὸς ἅπασα καὶ ἀσφαλέος. διὰ μέν γε λυδίης καὶ
                  φρυγίης σταθμοὶ τείνοντες εἴκοσί εἰσι, παρασάγγαι δὲ τέσσερες καὶ ἐνενήκοντα καὶ
                  ἥμισυ. ἐκδέκεται δὲ ἐκ τῆς φρυγίης ὁ ἅλυς ποταμός, ἐπ᾽ ᾧ πύλαι τε ἔπεισι, τὰς
                  διεξελάσαι πᾶσα ἀνάγκη καὶ οὕτω διεκπερᾶν τὸν ποταμόν, καὶ φυλακτήριον μέγα ἐπ᾽
                  αὐτῷ. διαβάντι δὲ ἐς τὴν καππαδοκίην καὶ ταύτῃ πορευομένῳ μέχρι οὔρων τῶν κιλικίων
                  σταθμοὶ δυῶν δέοντές εἰσι τριήκοντα, παρασάγγαι δὲ τέσσερες καὶ ἑκατόν· ἐπὶ δὲ
                  τοῖσι τούτων οὔροισι διξάς τε πύλας διεξελᾷς καὶ διξὰ φυλακτήρια παραμείψεαι.
                  ταῦτα δὲ διεξελάσαντι καὶ διὰ τῆς κιλικίης ὁδὸν ποιευμένῳ τρεῖς εἰσι σταθμοί,
                  παρασάγγαι δὲ πεντεκαίδεκα καὶ ἥμισυ. οὖρος δὲ κιλικίης καὶ τῆς ἀρμενίης ἐστὶ
                  ποταμὸς νηυσιπέρητος, τῷ οὔνομα εὐφρήτης. ἐν δὲ τῇ ἀρμενίῃ σταθμοὶ μέν εἰσι
                  καταγωγέων πεντεκαίδεκα, παρασάγγαι δὲ ἓξ καὶ πεντήκοντα καὶ ἥμισυ, καὶ
                  φυλακτήριον ἐν αὐτοῖσι. ἐκ δὲ ταύτης τῆς ἀρμενίης ἐσβάλλοντι ἐς τὴν ματιηνὴν γῆν
                  σταθμοί εἰσι τέσσερες καὶ τριήκοντα, παρασάγγαι δὲ ἑπτὰ καὶ τριήκοντα καὶ ἑκατόν .
                  ποταμοὶ δὲ νηυσιπέρητοι τέσσερες διὰ ταύτης ῥέουσι, τοὺς πᾶσα ἀνάγκη διαπορθμεῦσαί
                  ἐστι, πρῶτος μὲν τίγρης, μετὰ δὲ δεύτερός τε καὶ τρίτος ὡυτὸς ὀνομαζόμενος ζάβατος
                  , οὐκ ὡυτὸς ἐὼν ποταμὸς οὐδὲ ἐκ τοῦ αὐτοῦ ῥέων· ὁ μὲν γὰρ πρότερος αὐτῶν
                  καταλεχθεὶς ἐξ ἀρμενίων ῥέει, ὁ δ᾽ ὕστερος ἐκ ματιηνῶν· ὁ δὲ τέταρτος τῶν ποταμῶν
                  οὔνομα ἔχει γύνδης, τὸν κῦρος διέλαβέ κοτε ἐς διώρυχας ἑξήκοντα καὶ τριηκοσίας. ἐκ
                  δὲ ταύτης ἐς τὴν κισσίην χώρην μεταβαίνοντι ἕνδεκα σταθμοί, παρασάγγαι δὲ δύο καὶ
                  τεσσεράκοντα καὶ ἥμισύ ἐστι ἐπὶ ποταμὸν χοάσπην, ἐόντα καὶ τοῦτον νηυσιπέρητον,
                  ἐπ᾽ ᾧ σοῦσα πόλις πεπόλισται. οὗτοι οἱ πάντες σταθμοί εἰσι ἕνδεκα καὶ ἑκατόν.
                  καταγωγαὶ μέν νυν σταθμῶν τοσαῦταί εἰσι ἐκ σαρδίων ἐς σοῦσα ἀναβαίνοντι.</p>
            </div>
            <div
               n="53"
               type="chapter">
               <p>εἰ δὲ ὀρθῶς μεμέτρηται ἡ ὁδὸς ἡ βασιληίη τοῖσι παρασάγγῃσι καὶ ὁ παρασάγγης
                  δύναται τριήκοντα στάδια, ὥσπερ οὗτός γε δύναται ταῦτα, ἐκ σαρδίων στάδιά ἐστι ἐς
                  τὰ βασιλήια τὰ μεμνόνια καλεόμενα πεντακόσια καὶ τρισχίλια καὶ μύρια παρασαγγέων
                  ἐόντων πεντήκοντα καὶ τετρακοσίων· πεντήκοντα δὲ καὶ ἑκατὸν στάδια ἐπ᾽ ἡμέρῃ
                  ἑκάστῃ διεξιοῦσι ἀναισιμοῦνται ἡμέραι ἀπαρτὶ ἐνενήκοντα·</p>
            </div>
            <div
               n="54"
               type="chapter">
               <p>οὕτω τῷ μιλησίῳ ἀρισταγόρῃ εἴπαντι πρὸς κλεομένεα τὸν λακεδαιμόνιον εἶναι τριῶν
                  μηνῶν τὴν ἄνοδον τὴν παρὰ βασιλέα ὀρθῶς εἴρητο. εἰ δέ τις τὸ ἀτρεκέστερον τούτων
                  ἔτι δίζηται, ἐγὼ καὶ τοῦτο σημανέω· τὴν γὰρ ἐξ ἐφέσου ἐς σάρδις ὁδὸν δεῖ
                  προσλογίσασθαι ταύτῃ. καὶ δὴ λέγω σταδίους εἶναι τοὺς πάντας ἀπὸ θαλάσσης τῆς
                  ἑλληνικῆς μέχρι σούσων τοῦτο γὰρ μεμνόνιον ἄστυ καλέεται τεσσεράκοντα καὶ
                  τετρακισχιλίους καὶ μυρίους· οἱ γὰρ ἐξ ἐφέσου ἐς σάρδις εἰσὶ τεσσεράκοντα καὶ
                  πεντακόσιοι στάδιοι· καὶ οὕτω τρισὶ ἡμέρῃσι μηκύνεται ἡ τρίμηνος ὁδός.</p>
            </div>
            <div
               n="55"
               type="chapter">
               <p>ἀπελαυνόμενος δὲ ὁ ἀρισταγόρης ἐκ τῆς σπάρτης ἤιε ἐς τὰς ἀθήνας γενομένας τυράννων
                  ὧδε ἐλευθέρας. ἐπεὶ ἵππαρχον τὸν πεισιστράτου, ἱππίεω δὲ τοῦ τυράννου ἀδελφεόν,
                  ἰδόντα ὄψιν ἐνυπνίου τῷ ἑωυτοῦ πάθεϊ ἐναργεστάτην κτείνουσι ἀριστογείτων καὶ
                  ἁρμόδιος, γένος ἐόντες τὰ ἀνέκαθεν γεφυραῖοι, μετὰ ταῦτα ἐτυραννεύοντο ἀθηναῖοι
                  ἐπ᾽ ἔτεα τέσσερα οὐδὲν ἧσσον ἀλλὰ καὶ μᾶλλον ἢ πρὸ τοῦ. ἡ μέν νυν ὄψις τοῦ
                  ἱππάρχου ἐνυπνίου ἦν ἥδε.</p>
            </div>
            <div
               n="56"
               type="chapter">
               <p>ἐν τῇ προτέρῃ νυκτὶ τῶν παναθηναίων ἐδόκεε ὁ ἵππαρχος ἄνδρα οἱ ἐπιστάντα μέγαν καὶ
                  εὐειδέα αἰνίσσεσθαι τάδε τὰ ἔπεα·</p>
               <p>τλῆθι λέων ἄτλητα παθὼν τετληότι θυμῷ·</p>
               <p>οὐδεὶς ἀνθρώπων ἀδικῶν τίσιν οὐκ ἀποτίσει.</p>
               <p>ταῦτα δέ, ὡς ἡμέρη ἐγένετο τάχιστα, φανερὸς ἦν ὑπερτιθέμενος ὀνειροπόλοισι· μετὰ
                  δὲ ἀπειπάμενος τὴν ὄψιν ἔπεμπε τὴν πομπήν, ἐν τῇ δὴ τελευτᾷ.</p>
            </div>
            <div
               n="57"
               type="chapter">
               <p>οἱ δὲ γεφυραῖοι, τῶν ἦσαν οἱ φονέες οἱ ἱππάρχου, ὡς μὲν αὐτοὶ λέγουσι, ἐγεγόνεσαν
                  ἐξ ἐρετρίης τὴν ἀρχήν, ὡς δὲ ἐγὼ ἀναπυνθανόμενος εὑρίσκω, ἦσαν φοίνικες τῶν σὺν
                  κάδμῳ ἀπικομένων φοινίκων ἐς γῆν τὴν νῦν βοιωτίην καλεομένην, οἴκεον δὲ τῆς χώρης
                  ταύτης ἀπολαχόντες τὴν ταναγρικὴν μοῖραν· ἐνθεῦτεν δέ, καδμείων πρότερον
                  ἐξαναστάντων ὑπ᾽ ἀργείων, οἱ γεφυραῖοι οὗτοι δεύτερα ὑπὸ βοιωτῶν ἐξαναστάντες
                  ἐτράποντο ἐπ᾽ ἀβηνέων· ἀθηναῖοι δέ σφεας ἐπὶ ῥητοῖσι ἐδέξαντο σφέων αὐτῶν εἶναι
                  πολιήτας, οὐ πολλῶν τεων καὶ οὐκ ἀξιαπηγήτων ἐπιτάξαντες ἔργεσθαι.</p>
            </div>
            <div
               n="58"
               type="chapter">
               <p>οἱ δὲ φοίνικες οὗτοι οἱ σὺν κάδμῳ ἀπικόμενοι, τῶν ἦσαν οἱ γεφυραῖοι, ἄλλα τε πολλὰ
                  οἰκήσαντες ταύτην τὴν χώρην ἐσήγαγον διδασκάλια ἐς τοὺς ἕλληνας καὶ δὴ καὶ
                  γράμματα, οὐκ ἐόντα πρὶν ἕλλησι ὡς ἐμοὶ δοκέειν, πρῶτα μὲν τοῖσι καὶ ἅπαντες
                  χρέωνται φοίνικες· μετὰ δὲ χρόνου προβαίνοντος ἅμα τῇ φωνῇ μετέβαλον καὶ τὸν
                  ῥυθμὸν τῶν γραμμάτων. περιοίκεον δέ σφεας τὰ πολλὰ τῶν χώρων τοῦτον τὸν χρόνον
                  ἑλλήνων ἴωνες· οἳ παραλαβόντες διδαχῇ παρὰ τῶν φοινίκων τὰ γράμματα,
                  μεταρρυθμίσαντές σφεων ὀλίγα ἐχρέωντο, χρεώμενοι δὲ ἐφάτισαν, ὥσπερ καὶ τὸ δίκαιον
                  ἔφερε ἐσαγαγόντων φοινίκων ἐς τὴν ἑλλάδα, φοινικήια κεκλῆσθαι. καὶ τὰς βύβλους
                  διφθέρας καλέουσι ἀπὸ τοῦ παλαιοῦ οἱ ἴωνες, ὅτι κοτὲ ἐν σπάνι βύβλων ἐχρέωντο
                  διφθέρῃσι αἰγέῃσί τε καὶ οἰέῃσι· ἔτι δὲ καὶ τὸ κατ᾽ ἐμὲ πολλοὶ τῶν βαρβάρων ἐς
                  τοιαύτας διφθέρας γράφουσι.</p>
            </div>
            <div
               n="59"
               type="chapter">
               <p>εἶδον δὲ καὶ αὐτὸς καδμήια γράμματα ἐν τῷ ἱρῷ τοῦ ἀπόλλωνος τοῦ ἰσμηνίου ἐν θήβῃσι
                  τῇσι βοιωτῶν ἐπὶ τρίποσι τρισὶ ἐγκεκολαμμένα, τὰ πολλὰ ὅμοια ἐόντα τοῖσι
                  ἰωνικοῖσι. ὁ μὲν δὴ εἷς τῶν τριπόδων ἐπίγραμμα ἔχει·</p>
               <p>ἀμφιτρύων μ᾽ ἀνέθηκε θεῷ ἀπὸ τηλεβοάων. ταῦτα ἡλικίην εἴη ἂν κατὰ λάιον τὸν
                  λαβδάκου τοῦ πολυδώρου τοῦ κάδμου.</p>
            </div>
            <div
               n="60"
               type="chapter">
               <p>ἕτερος δὲ τρίπους ἐν ἑξαμέτρῳ τόνῳ λέγει·</p>
               <p>σκαῖος πυγμαχέων με ἑκηβόλῳ ἀπόλλωνι</p>
               <p>νικήσας ἀνέθηκε τεῒν περικαλλὲς ἄγαλμα.</p>
               <p>σκαῖος δ᾽ ἂν εἴη ὁ ἱπποκόωντος, εἰ δὴ οὗτός γε ἐστὶ ὁ ἀναθεὶς καὶ μὴ ἄλλος τὠυτὸ
                  οὔνομα ἔχων τῷ ἱπποκόωντος, ἡλικίην κατὰ οἰδίπουν τὸν λαΐου.</p>
            </div>
            <div
               n="61"
               type="chapter">
               <p>τρίτος δὲ τρίπους λέγει καὶ οὗτος ἐν ἑξαμέτρῳ· λαοδάμας τρίποδ᾽ αὐτὸς ἐϋσκόπῳ
                  ἀπόλλωνι</p>
               <p>μουναρχέων ἀνέθηκε τεῒν περικαλλὲς ἄγαλμα.</p>
               <p>ἐπὶ τούτου δὴ τοῦ λαοδάμαντος τοῦ ἐτεοκλέος μουναρχέοντος ἐξανιστέαται καδμεῖοι
                  ὑπ᾽ ἀργείων καὶ τρέπονται ἐς τοὺς ἐγχελέας, οἱ δὲ γεφυραῖοι ὑπολειφθέντες ὕστερον
                  ὑπὸ βοιωτῶν ἀναχωρέουσι ἐς ἀθήνας. καί σφι ἱρά ἐστι ἐν ἀθήνῃσι ἱδρυμένα, τῶν οὐδὲν
                  μέτα τοῖσι λοιποῖσι ἀθηναίοισι, ἄλλα τε κεχωρισμένα τῶν ἄλλων ἱρῶν καὶ δὴ καὶ
                  ἀχαιίης δήμητρος ἱρόν τε καὶ ὄργια.</p>
            </div>
            <div
               n="62"
               type="chapter">
               <p>ἡ μὲν δὴ ὄψις τοῦ ἱππάρχου ἐνυπνίου καὶ οἱ γεφυραῖοι ὅθεν ἐγεγόνεσαν, τῶν ἦσαν οἱ
                  ἱππάρχου φονέες, ἀπήγηταί μοι· δεῖ δὲ πρὸς τούτοισι ἔτι ἀναλαβεῖν τὸν κατ᾽ ἀρχὰς
                  ἤια λέξων λόγον, ὡς τυράννων ἐλευθερώθησαν ἀθηναῖοι. ἱππίεω τυραννεύοντος καὶ
                  ἐμπικραινομένου ἀθηναίοισι διὰ τὸν ἱππάρχου θάνατον<name
                     type="family">ἀλκμεωνίδαι</name>, γένος ἐόντες ἀθηναῖοι καὶ φεύγοντες
                  πεισιστρατίδας, ἐπείτε σφι ἅμα τοῖσι ἄλλοισι ἀθηναίων φυγάσι πειρωμένοισι κατὰ τὸ
                  ἰσχυρὸν οὐ προεχώρεε ἡ κάτοδος, ἀλλὰ προσέπταιον μεγάλως πειρώμενοι κατιέναι τε
                  καὶ ἐλευθεροῦν τὰς ἀθήνας, λειψύδριον τὸ ὑπὲρ παιονίης τειχίσαντες, ἐνθαῦτα οἱ<name
                     type="family">ἀλκμεωνίδαι</name>πᾶν ἐπὶ τοῖσι πεισιστρατίδῃσι μηχανώμενοι παρ᾽
                  ἀμφικτυόνων τὸν νηὸν μισθοῦνται τὸν ἐν δελφοῖσι, τὸν νῦν ἐόντα, τότε δὲ οὔκω,
                  τοῦτον ἐξοικοδομῆσαι. οἷα δὲ χρημάτων εὖ ἥκοντες καὶ ἐόντες ἄνδρες δόκιμοι
                  ἀνέκαθεν ἔτι, τὸν τε νηὸν ἐξεργάσαντο τοῦ παραδείγματος κάλλιον τά τε ἄλλα καὶ,
                  συγκειμένου σφι πωρίνου λίθου ποιέειν τὸν νηόν, παρίου τὰ ἔμπροσθε αὐτοῦ
                  ἐξεποίησαν.</p>
            </div>
            <div
               n="63"
               type="chapter">
               <p><seg
                     n="1">ὡς ὦν δὴ οἱ ἀθηναῖοι λέγουσι, οὗτοι οἱ ἄνδρες ἐν δελφοῖσι κατήμενοι
                     ἀνέπειθον τὴν πυθίην χρήμασι, ὅκως ἔλθοιεν σπαρτιητέων ἄνδρες εἴτε ἰδίῳ στόλῳ
                     εἴτε δημοσίῳ χρησόμενοι, προφέρειν σφι τὰς ἀθήνας ἐλευθεροῦν.</seg><seg
                     n="2">λακεδαιμόνιοι δέ, ὥς σφι αἰεὶ τὠυτὸ πρόφαντον ἐγίνετο, πέμπουσι
                     ἀγχιμόλιον τὸν ἀστέρος, ἐόντα τῶν ἀστῶν ἄνδρα δόκιμον, σὺν στρατῷ ἐξελῶντα
                     πεισιστρατίδας ἐξ ἀθηνέων, ὅμως καὶ ξείνους σφι ἐόντας τὰ μάλιστα· τὰ γὰρ τοῦ
                     θεοῦ πρεσβύτερα ἐποιεῦντο ἢ τὰ τῶν ἀνδρῶν. πέμπουσι δὲ τούτους κατὰ θάλασσαν
                     πλοίοισι.</seg><seg
                     n="3">ὁ μὲν δὴ προσσχὼν ἐς φάληρον τὴν στρατιὴν ἀπέβησε. οἱ δὲ πεισιστρατίδαι
                     προπυνθανόμενοι ταῦτα ἐπεκαλέοντο ἐκ θεσσαλίης ἐπικουρίην· ἐπεποίητο γάρ σφι
                     συμμαχίη πρὸς αὐτούς· θεσσαλοὶ δέ σφι δεομένοισι ἀπέπεμψαν κοινῇ γνώμῃ
                     χρεώμενοι χιλίην τε ἵππον καὶ τὸν βασιλέα τὸν σφέτερον κινέην ἄνδρα γονναῖον.
                     τοὺς ἐπείτε ἔσχον συμμάχους οἱ πεισιστρατίδαι, ἐμεμηχανέατο τοιάδε·</seg><seg
                     n="4">κείραντες τῶν φαληρέων τὸ πεδίον καὶ ἱππάσιμον ποιήσαντες τοῦτον τὸν
                     χῶρον ἐπῆκαν τῷ στρατοπέδῳ τὴν ἵππον. ἐμπεσοῦσα δὲ διέφθειρε ἄλλους τε πολλοὺς
                     τῶν λακεδαιμονίων καὶ δὴ καὶ τὸν ἀγχιμόλιον, τοὺς δὲ περιγενομένους αὐτῶν ἐς
                     τὰς νέας κατεῖρξαν. ὁ μὲν δὴ πρῶτος στόλος ἐκ λακεδαίμονος οὕτω ἀπήλλαξε, καὶ
                     ἀγχιμολίου εἰσὶ ταφαὶ τῆς ἀττικῆς ἀλωπεκῆσι, ἀγχοῦ τοῦ ἡρακλείου τοῦ ἐν
                     κυνοσάργεϊ.</seg></p>
            </div>
            <div
               n="64"
               type="chapter">
               <p>μετὰ δὲ λακεδαιμόνιοι μέζω στόλον στείλαντες ἀπέπεμψαν ἐπὶ τὰς ἀθήνας, στρατηγὸν
                  τῆς στρατιῆς ἀποδέξαντες βασιλέα κλεομένεα τὸν ἀναξανδρίδεω, οὐκέτι κατὰ θάλασσαν
                  στείλαντες ἀλλὰ κατ᾽ ἤπειρον. τοῖσι ἐσβαλοῦσι ἐς τὴν ἀττικὴν χώρην ἡ τῶν θεσσαλῶν
                  ἵππος πρώτη προσέμειξε καὶ οὐ μετὰ πολλὸν ἐτράπετο, καί σφεων ἔπεσον ὑπὲρ
                  τεσσεράκοντα ἄνδρας· οἱ δὲ περιγενόμενοι ἀπαλλάσσοντο ὡς εἶχον ἰθὺς ἐπὶ θεσσαλίης.
                  κλεομένης δὲ ἀπικόμενος ἐς τὸ ἄστυ ἅμα ἀθηναίων τοῖσι βουλομένοισι εἶναι
                  ἐλευθέροισι ἐπολιόρκεε τοὺς τυράννους ἀπεργμένους ἐν τῷ πελαργικῷ τείχεϊ.</p>
            </div>
            <div
               n="65"
               type="chapter">
               <p>καὶ οὐδέν τι πάντως ἂν ἐξεῖλον τοὺς πεισιστρατίδας οἱ λακεδαιμόνιοι οὔτε γὰρ
                  ἐπέδρην ἐπενόευν ποιήσασθαι, οἵ τε πεισιστρατίδαι σίτοισι καὶ ποτοῖσι εὖ
                  παρεσκευάδατο πολιορκήσαντές τε ἂν ἡμέρας ὀλίγας ἀπαλλάσσοντο ἐς τὴν σπάρτην· νῦν
                  δὲ συντυχίη τοῖσι μὲν κακὴ ἐπεγένετο, τοῖσι δὲ ἡ αὐτὴ αὕτη σύμμαχος· ὑπεκτιθέμενοι
                  γὰρ ἔξω τῆς χώρης οἱ παῖδες τῶν πεισιστρατιδέων ἥλωσαν. τοῦτο δὲ ὡς ἐγένετο, πάντα
                  αὐτῶν τὰ πρήγματα συνετετάρακτο, παρέστησαν δὲ ἐπὶ μισθῷ τοῖσι τέκνοισι ἐπ᾽ οἷσι
                  ἐβούλοντο οἱ ἀθηναῖοι, ὥστε ἐν πέντε ἡμέρῃσι ἐκχωρῆσαι ἐκ τῆς ἀττικῆς. μετὰ δὲ
                  ἐξεχώρησαν ἐς σίγειον τὸ ἐπὶ τῷ σκαμάνδρῳ, ἄρξαντες μὲν ἀθηναίων ἐπ᾽ ἔτεα ἕξ τε
                  καὶ τριήκοντα, ἐόντες δὲ καὶ οὗτοι ἀνέκαθεν πύλιοί τε καὶ νηλεῖδαι, ἐκ τῶν αὐτῶν
                  γεγονότες καὶ οἱ ἀμφὶ κόδρον τε καὶ μέλανθον, οἳ πρότερον ἐπήλυδες ἐόντες ἐγένοντο
                  ἀθηναίων βασιλέες. ἐπὶ τούτου δὲ καὶ τὠυτὸ οὔνομα ἀπεμνημόνευσε ἱπποκράτης τῷ
                  παιδὶ θέσθαι τὸν πεισίστρατον, ἐπὶ τοῦ νέστορος πεισιστράτου ποιεύμενος τὴν
                  ἐπωνυμίην. οὕτω μὲν ἀθηναῖοι τυράννων ἀπαλλάχθησαν. ὅσα δὲ ἐλευθερωθέντες ἔρξαν ἢ
                  ἔπαθον ἀξιόχρεα ἀπηγήσιος πρὶν ἢ ἰωνίην τε ἀποστῆναι ἀπὸ δαρείου καὶ ἀρισταγόρην
                  τὸν μιλήσιον ἀπικόμενον ἐς ἀθήνας χρηίσαι σφέων βοηθέειν, ταῦτα πρῶτα φράσω.</p>
            </div>
            <div
               n="66"
               type="chapter">
               <p>ἀθῆναι, ἐοῦσαι καὶ πρὶν μεγάλαι, τότε ἀπαλλαχθεῖσαι τυράννων ἐγίνοντο μέζονες. ἐν
                  δὲ αὐτῇσι δύο ἄνδρες ἐδυνάστευον, κλεισθένης τε ἀνὴρ<name
                     type="family">ἀλκμεωνίδης</name>, ὅς περ δὴ λόγον ἔχει τὴν πυθίην ἀναπεῖσαι,
                  καὶ ἰσαγόρης τεισάνδρου οἰκίης μὲν ἐὼν δοκίμου, ἀτὰρ τὰ ἀνέκαθεν οὐκ ἔχω φράσαι·
                  θύουσι δὲ οἱ συγγενέες αὐτοῦ διὶ καρίῳ. οὗτοι οἱ ἄνδρες ἐστασίασαν περὶ δυνάμιος,
                  ἑσσούμενος δὲ ὁ κλεισθένης τὸν δῆμον προσεταιρίζεται. μετὰ δὲ τετραφύλους ἐόντας
                  ἀθηναίους δεκαφύλους ἐποίησε, τῶν ἴωνος παίδων γελέοντος καὶ αἰγικόρεος καὶ
                  ἀργάδεω καὶ ὅπλητος ἀπαλλάξας τὰς ἐπωνυμίας, ἐξευρὼν δὲ ἑτέρων ἡρώων ἐπωνυμίας
                  ἐπιχωρίων, πάρεξ αἰράξεώαντος· τοῦτον δέ, ἅτε ἀστυγείτονα καὶ σύμμαχον, ξεῖνον
                  ἐόντα προσέθετο.</p>
            </div>
            <div
               n="67"
               type="chapter">
               <p>ταῦτα δέ, δοκέειν ἐμοί, ἐμιμέετο ὁ κλεισθένης οὗτος τὸν ἑωυτοῦ μητροπάτορα
                  κλεισθένεα τὸν σικυῶνος τύραννον. κλεισθένης γὰρ ἀργείοισι πολεμήσας τοῦτο μὲν
                  ῥαψῳδοὺς ἔπαυσε ἐν σικυῶνι ἀγωνίζεσθαι τῶν ὁμηρείων ἐπέων εἵνεκα, ὅτι ἀργεῖοί τε
                  καὶ ἄργος τὰ πολλὰ πάντα ὑμνέαται· τοῦτο δέ, ἡρώιον γὰρ ἦν καὶ ἔστι ἐν αὐτῇ τῇ
                  ἀγορῇ τῶν σικυωνίων ἀδρήστου τοῦ ταλαοῦ, τοῦτον ἐπεθύμησε ὁ κλεισθένης ἐόντα
                  ἀργεῖον ἐκβαλεῖν ἐκ τῆς χώρης. ἐλθὼν δὲ ἐς δελφοὺς ἐχρηστηριάζετο εἰ ἐκβάλοι τὸν
                  ἄδρηστον· ἡ δὲ πυθίη οἱ χρᾷ φᾶσα ἄδρηστον μὲν εἶναι σικυωνίων βασιλέα, ἐκεῖνον δὲ
                  λευστῆρα. ἐπεὶ δὲ ὁ θεὸς τοῦτό γε οὐ παρεδίδου, ἀπελθὼν ὀπίσω ἐφρόντιζε μηχανὴν τῇ
                  αὐτὸς ὁ ἄδρηστος ἀπαλλάξεται. ὡς δέ οἱ ἐξευρῆσθαι ἐδόκεε, πέμψας ἐς θήβας τὰς
                  βοιωτίας ἔφη θέλειν ἐπαγαγέσθαι μελάνιππον τὸν ἀστακοῦ· οἱ δὲ θηβαῖοι ἔδοσαν.
                  ἐπαγαγόμενος δὲ ὁ κλεισθένης τὸν μελάνιππον τέμενός οἱ ἀπέδεξε ἐν αὐτῷ τῷ
                  πρυτανηίῳ καί μιν ἵδρυσε ἐνθαῦτα ἐν τῷ ἰσχυροτάτῳ. ἐπηγάγετο δὲ τὸν μελάνιππον ὁ
                  κλεισθένης καὶ γὰρ τοῦτο δεῖ ἀπηγήσασθαι ὡς ἔχθιστον ἐόντα ἀδρήστῳ, ὃς τόν τε
                  ἀδελφεόν οἱ μηκιστέα ἀπεκτόνεε καὶ τὸν γαμβρὸν τυδέα. ἐπείτε δέ οἱ τὸ τέμενος
                  ἀπέδεξε, θυσίας τε καὶ ὁρτὰς ἀδρήστου ἀπελόμενος ἔδωκε τῷ μελανίππῳ. οἱ δὲ
                  σικυώνιοι ἐώθεσαν μεγαλωστὶ κάρτα τιμᾶν τὸν ἄδρηστον· ἡ γὰρ χώρη ἦν αὕτη πολύβου,
                  ὁ δὲ ἄδρηστος ἦν πολύβου θυγατριδέος, ἄπαις δὲ πόλυβος τελευτῶν διδοῖ ἀδρήστῳ τὴν
                  ἀρχήν. τά τε δὴ ἄλλα οἱ σικυώνιοι ἐτίμων τὸν ἄδρηστον καὶ δὴ πρὸς τὰ πάθεα αὐτοῦ
                  τραγικοῖσι χοροῖσι ἐγέραιρον, τὸν μὲν διόνυσον οὐ τιμῶντες, τὸν δὲ ἄδρηστον.
                  κλεισθένης δὲ χοροὺς μὲν τῷ διονύσῳ ἀπέδωκε, τὴν δὲ ἄλλην θυσίην μελανίππῳ.</p>
            </div>
            <div
               n="68"
               type="chapter">
               <p><seg
                     n="1">ταῦτα μὲν ἐς ἄδρηστόν οἱ ἐπεποίητο· φυλὰς δὲ τὰς δωριέων, ἵνα δὴ μὴ αἱ
                     αὐταὶ ἔωσι τοῖσι σικυωνίοισι καὶ τοῖσι ἀργείοισι, μετέβαλε ἐς ἄλλα οὐνόματα.
                     ἔνθα καὶ πλεῖστον κατεγέλασε τῶν σικυωνίων· ἐπὶ γὰρ ὑός τε καὶ ὄνου καὶ χοίρου
                     τὰς ἐπωνυμίας μετατιθεὶς αὐτὰ τὰ τελευταῖα ἐπέθηκε, πλὴν τῆς ἑωυτοῦ φυλῆς·
                     ταύτῃ δὲ τὸ οὔνομα ἀπὸ τῆς ἑωυτοῦ ἀρχῆς ἔθετο. οὗτοι μὲν δὴ ἀρχέλαοι ἐκαλέοντο,
                     ἕτεροι δὲ<rs>ὑᾶται</rs>, ἄλλοι δὲ<rs>ὀνεᾶται</rs>, ἕτεροι
                     δὲ<rs>χοιρεᾶται</rs>.</seg><seg>τούτοισι τοῖσι οὐνόμασι τῶν φυλέων ἐχρέωντο οἱ
                     σικυώνιοι καὶ ἐπὶ κλεισθένεος ἄρχοντος καὶ ἐκείνου τεθνεῶτος ἔτι ἐπ᾽ ἔτεα
                     ἑξήκοντα· μετέπειτα μέντοι λόγον σφίσι δόντες μετέβαλον ἐς τοὺς ὑλλέας καὶ
                     παμφύλους καὶ δυμανάτας· τετάρτους δὲ αὐτοῖσι προσέθεντο ἐπὶ τοῦ ἀδρήστου
                     παιδὸς αἰγιαλέος τὴν ἐπωνυμίην ποιεύμενοι κεκλῆσθαι αἰγιαλέας.</seg></p>
            </div>
            <div
               n="69"
               type="chapter">
               <p>ταῦτα μέν νυν ὁ σικυώνιος κλεισθένης ἐπεποιήκεε. ὁ δὲ δὴ ἀθηναῖος κλεισθένης, ἐὼν
                  τοῦ σικυωνίου τούτου θυγατριδέος καὶ τὸ οὔνομα ἐπὶ τούτου ἔχων, δοκέειν ἐμοὶ καὶ
                  οὗτος ὑπεριδὼν ἴωνας, ἵνα μὴ σφίσι αἱ αὐταὶ ἔωσι φυλαὶ καὶ ἴωσι, τὸν ὁμώνυμον
                  κλεισθένεα ἐμιμήσατο· ὡς γὰρ δὴ τὸν ἀθηναίων δῆμον πρότερον ἀπωσμένον πάντων τότε
                  πρὸς τὴν ἑωυτοῦ μοῖραν προσεθήκατο, τὰς φυλὰς μετωνόμασε καὶ ἐποίησε πλέονας ἐξ
                  ἐλασσόνων· δέκα τε δὴ φυλάρχους ἀντὶ τεσσέρων ἐποίησε, δέκαχα δὲ καὶ τοὺς δήμους
                  κατένειμε ἐς τὰς φυλάς. ἦν τε τὸν δῆμον προσθέμενος πολλῷ κατύπερθε τῶν
                  ἀντιστασιωτέων.</p>
            </div>
            <div
               n="70"
               type="chapter">
               <p>ἐν τῷ μέρεϊ δὲ ἑσσούμενος ὁ ἰσαγόρης ἀντιτεχνᾶται τάδε· ἐπικαλέεται κλεομένεα τὸν
                  λακεδαιμόνιον, γενόμενον ἑωυτῷ ξεῖνον ἀπὸ τῆς πεισιστρατιδέων πολιορκίης· τὸν δὲ
                  κλεομένεα εἶχε αἰτίη φοιτᾶν παρὰ τοῦ ἰσαγόρεω τὴν γυναῖκα. τὰ μὲν δὴ πρῶτα πέμπων
                  ὁ κλεομένης ἐς τὰς ἀθήνας κήρυκα ἐξέβαλλε κλεισθένεα καὶ μετ᾽ αὐτοῦ ἄλλους πολλοὺς
                  ἀθηναίων, τοὺς ἐναγέας ἐπιλέγων. ταῦτα δὲ πέμπων ἔλεγε ἐκ διδαχῆς τοῦ ἰσαγόρεω· οἱ
                  μὲν γὰρ<name
                     type="family">ἀλκμεωνίδαι</name>καὶ οἱ συστασιῶται αὐτῶν εἶχον αἰτίην τοῦ φόνου
                  τούτου, αὐτὸς δὲ οὐ μετεῖχε οὐδ᾽ οἱ φίλοι αὐτοῦ.</p>
            </div>
            <div
               n="71"
               type="chapter">
               <p>οἱ δ᾽ ἐναγέες ἀθηναίων ὧδε ὠνομάσθησαν. ἦν κύλων τῶν ἀθηναίων ἀνὴρ ὀλυμπιονίκης·
                  οὗτος ἐπὶ τυραννίδι ἐκόμησε, προσποιησάμενος δὲ ἑταιρηίην τῶν ἡλικιωτέων
                  καταλαβεῖν τὴν ἀκρόπολιν ἐπειρήθη· οὐ δυνάμενος δὲ ἐπικρατῆσαι ἱκέτης ἵζετο πρὸς
                  τὸ ἄγαλμα. τούτους ἀνιστᾶσι μὲν οἱ πρυτάνιες τῶν ναυκράρων, οἵ περ ἔνεμον τότε τὰς
                  ἀθήνας, ὑπεγγύους πλὴν θανάτου· φονεῦσαι δὲ αὐτοὺς αἰτίη ἔχει<name
                     type="family">ἀλκμεωνίδας</name>. ταῦτα πρὸ τῆς πεισιστράτου ἡλικίης
                  ἐγένετο.</p>
            </div>
            <div
               n="72"
               type="chapter">
               <p>κλεομένης δὲ ὡς πέμπων ἐξέβαλλε κλεισθένεα καὶ τοὺς ἐναγέας, κλεισθένης μὲν αὐτὸς
                  ὑπεξέσχε· μετὰ δὲ οὐδὲν ἧσσον παρῆν ἐς τὰς ἀθήνας ὁ κλεομένης οὐ σὺν μεγάλῃ χειρί,
                  ἀπικόμενος δὲ ἀγηλατέει ἑπτακόσια ἐπίστια ἀθηναίων, τά οἱ ὑπέθετο ὁ ἰσαγόρης.
                  ταῦτα δὲ ποιήσας δεύτερα τὴν βουλὴν καταλύειν ἐπειρᾶτο, τριηκοσίοισι δὲ τοῖσι
                  ἰσαγόρεω στασιώτῃσι τὰς ἀρχὰς ἐνεχείριζε. ἀντισταθείσης δὲ τῆς βουλῆς καὶ οὐ
                  βουλομένης πείθεσθαι ὅ τε κλεομένης καὶ ὁ ἰσαγόρης καὶ οἱ στασιῶται αὐτοῦ
                  καταλαμβάνουσι τὴν ἀκρόπολιν. ἀθηναίων δὲ οἱ λοιποὶ τὰ αὐτὰ φρονήσαντες
                  ἐπολιόρκεον αὐτοὺς ἡμέρας δύο· τῇ δὲ τρίτῃ ὑπόσπονδοι ἐξέρχονται ἐκ τῆς χώρης ὅσοι
                  ἦσαν αὐτῶν λακεδαιμόνιοι. ἐπετελέετο δὲ τῷ κλεομένεϊ ἡ φήμη. ὡς γὰρ ἀνέβη ἐς τὴν
                  ἀκρόπολιν μέλλων δὴ αὐτὴν κατασχήσειν, ἤιε ἐς τὸ ἄδυτον τῆς θεοῦ ὡς προσερέων· ἡ
                  δὲ ἱρηίη ἐξαναστᾶσα ἐκ τοῦ θρόνου πρὶν ἢ τὰς θύρας αὐτὸν ἀμεῖψαι εἶπε·<q
                     n="235"
                     who="#priestess-Athena">ὦ ξεῖνε λακεδαιμόνιε, πάλιν χώρεε μηδὲ ἔσιθι ἐς τὸ
                     ἱρόν· οὐ γὰρ θεμιτὸν δωριεῦσι παριέναι ἐνθαῦτα</q>· ὁ δὲ εἶπε·<q
                     n="236"
                     who="#Cleomenes">ὦ γύναι, ἀλλ᾽ οὐ δωριεύς εἰμι ἀλλ᾽ ἀχαιός.</q>ὁ μὲν δὴ τῇ
                  κληδόνι οὐδὲν χρεώμενος ἐπεχείρησέ τε καὶ τότε πάλιν ἐξέπιπτε μετὰ τῶν
                  λακεδαιμονίων. τοὺς δὲ ἄλλους ἀθηναῖοι κατέδησαν τὴν ἐπὶ θανάτῳ, ἐν δὲ αὐτοῖσι καὶ
                  τιμησίθεον τὸν δελφόν, τοῦ ἔργα χειρῶν τε καὶ λήματος ἔχοιμ᾽ ἂν μέγιστα
                  καταλέξαι.</p>
            </div>
            <div
               n="73"
               type="chapter">
               <p>οὗτοι μέν νυν δεδεμένοι ἐτελεύτησαν.</p>
               <p>ἀθηναῖοι δὲ μετὰ ταῦτα κλεισθένεα καὶ τὰ ἑπτακόσια ἐπίστια τὰ διωχθέντα ὑπὸ
                  κλεομένεος μεταπεμψάμενοι πέμπουσι ἀγγέλους ἐς σάρδις, συμμαχίην βουλόμενοι
                  ποιήσασθαι πρὸς πέρσας· ἠπιστέατο γὰρ σφίσι πρὸς λακεδαιμονίους τε καὶ κλεομένεα
                  ἐκπεπολεμῶσθαι. ἀπικομένων δὲ τῶν ἀγγέλων ἐς τὰς σάρδις καὶ λεγόντων τὰ
                  ἐντεταλμένα ἀρταφρένης ὁ ὑστάσπεος σαρδίων ὕπαρχος ἐπειρώτα τίνες ἐόντες ἄνθρωποι
                  καὶ κῇ γῆς οἰκημένοι δεοίατο περσέων σύμμαχοι γενέσθαι· πυθόμενος δὲ πρὸς τῶν
                  ἀγγέλων ἀπεκορύφου σφι τάδε· εἰ μὲν διδοῦσι βασιλέϊ δαρείῳ ἀθηναῖοι γῆν τε καὶ
                  ὕδωρ, ὁ δὲ συμμαχίην σφι συνετίθετο, εἰ δὲ μὴ διδοῦσι, ἀπαλλάσσεσθαι αὐτοὺς
                  ἐκέλευε. οἱ δὲ ἄγγελοι ἐπὶ σφέων αὐτῶν βαλόμενοι διδόναι ἔφασαν, βουλόμενοι τὴν
                  συμμαχίην ποιήσασθαι. οὗτοι μὲν δὴ ἀπελθόντες ἐς τὴν ἑωυτῶν αἰτίας μεγάλας
                  εἶχον.</p>
            </div>
            <div
               n="74"
               type="chapter">
               <p>κλεομένης δὲ ἐπιστάμενος περιυβρίσθαι ἔπεσι καὶ ἔργοισι ὑπ᾽ ἀθηναίων συνέλεγε ἐκ
                  πάσης πελοποννήσου στρατόν, οὐ φράζων ἐς τὸ συλλέγει, τείσασθαί τε ἐθέλων τὸν
                  δῆμον τὸν ἀθηναίων καὶ ἰσαγόρην βουλόμενος τύραννον καταστῆσαι· συνεξῆλθε γάρ οἱ
                  οὗτος ἐκ τῆς ἀκροπόλιος. κλεομένης τε δὴ στόλῳ μεγάλῳ ἐσέβαλε ἐς ἐλευσῖνα καὶ οἱ
                  βοιωτοὶ ἀπὸ συνθήματος οἰνόην αἱρέουσι καὶ ὑσιάς, δήμους τοὺς ἐσχάτους τῆς
                  ἀττικῆς, χαλκιδέες τε ἐπὶ τὰ ἕτερα ἐσίνοντο ἐπιόντες χώρους τῆς ἀττικῆς. ἀθηναῖοι
                  δέ, καίπερ ἀμφιβολίῃ ἐχόμενοι, βοιωτῶν μὲν καὶ χαλκιδέων ἐσύστερον ἔμελλον μνήμην
                  ποιήσεσθαι, πελοποννησίοισι δὲ ἐοῦσι ἐν ἐλευσῖνι ἀντία ἔθεντο τὰ ὅπλα.</p>
            </div>
            <div
               n="75"
               type="chapter">
               <p>μελλόντων δὲ συνάψειν τὰ στρατόπεδα ἐς μάχην, κορίνθιοι μὲν πρῶτοι σφίσι αὐτοῖσι
                  δόντες λόγον ὡς οὐ ποιοῖεν τὰ δίκαια μετεβάλλοντό τε καὶ ἀπαλλάσσοντο. μετὰ δὲ
                  δημάρητος ὁ ἀρίστωνος, ἐὼν καὶ οὗτος βασιλεὺς σπαρτιητέων, καὶ συνεξαγαγών τε τὴν
                  στρατιὴν ἐκ λακεδαίμονος καὶ οὐκ ἐὼν διάφορος ἐν τῷ πρόσθε χρόνῳ κλεομένεϊ. ἀπὸ δὲ
                  ταύτης τῆς διχοστασίης ἐτέθη νόμος ἐν σπάρτῃ μὴ ἐξεῖναι ἕπεσθαι ἀμφοτέρους τοὺς
                  βασιλέας ἐξιούσης στρατιῆς· τέως γὰρ ἀμφότεροι εἵποντο· παραλυομένου δὲ τούτων τοῦ
                  ἑτέρου καταλείπεσθαι καὶ τῶν τυνδαριδέων τὸν ἕτερον· πρὸ τοῦ γὰρ δὴ καὶ οὗτοι
                  ἀμφότεροι ἐπίκλητοί σφι ἐόντες εἴποντο. τότε δὴ ἐν τῇ ἐλευσῖνι ὁρῶντες οἱ λοιποὶ
                  τῶν συμμάχων τούς τε βασιλέας τῶν λακεδαιμονίων οὐκ ὁμολογέοντας καὶ κορινθίους
                  ἐκλιπόντας τὴν τάξιν οἴχοντο καὶ αὐτοὶ ἀπαλλασσόμενοι,</p>
            </div>
            <div
               n="76"
               type="chapter">
               <p>τέταρτον δὴ τοῦτο ἐπὶ τὴν ἀττικὴν ἀπικόμενοι δωριέες, δίς τε ἐπὶ πολέμῳ ἐσβαλόντες
                  καὶ δὶς ἐπ᾽ ἀγαθῷ τοῦ πλήθεος τοῦ ἀθηναίων, πρῶτον μὲν ὅτε καὶ μέγαρα κατοίκισαν
                  οὗτος ὁ στόλος ἐπὶ κόδρου βασιλεύοντος ἀθηναίων ὀρθῶς ἂν καλέοιτο , δεύτερον δὲ
                  καὶ τρίτον ὅτε ἐπὶ πεισιστρατιδέων ἐξέλασιν ὁρμηθέντες ἐκ σπάρτης ἀπίκοντο,
                  τέταρτον δὲ τότε ὅτε ἐς ἐλευσῖνα κλεομένης ἄγων πελοποννησίους ἐσέβαλε· οὕτω
                  τέταρτον τότε δωριέες ἐσέβαλον ἐς ἀθήνας.</p>
            </div>
            <div
               n="77"
               type="chapter">
               <p>διαλυθέντος ὦν τοῦ στόλου τούτου ἀκλέως, ἐνθαῦτα ἀθηναῖοι τείνυσθαι βουλόμενοι
                  πρῶτα στρατιὴν ποιεῦνται ἐπὶ χαλκιδέας. βοιωτοὶ δὲ τοῖσι χαλκιδεῦσι βοηθέουσι ἐπὶ
                  τὸν εὔριπον. ἀθηναίοισι δὲ ἰδοῦσι τοὺς βοηθοὺς ἔδοξε πρότερον τοῖσι βοιωτοῖσι ἢ
                  τοῖσι χαλκιδεῦσι ἐπιχειρέειν· συμβάλλουσί τε δὴ τοῖσι βοιωτοῖσι οἱ ἀθηναῖοι καὶ
                  πολλῷ ἐκράτησαν, κάρτα δὲ πολλοὺς φονεύσαντες ἑπτακοσίους αὐτῶν ἐζώγρησαν. τῆς δὲ
                  αὐτῆς ταύτης ἡμέρης οἱ ἀθηναῖοι διαβάντες ἐς τὴν εὔβοιαν συμβάλλουσι καὶ τοῖσι
                  χαλκιδεῦσι, νικήσαντες δὲ καὶ τούτους τετρακισχιλίους κληρούχους ἐπὶ τῶν
                  ἱπποβοτέων τῇ χώρῃ λείπουσι· οἱ δὲ ἱπποβόται ἐκαλέοντο οἱ παχέες τῶν χαλκιδέων.
                  ὅσους δὲ καὶ τούτων ἐζώγρησαν, ἅμα τοῖσι βοιωτῶν ἐζωγρημένοισι εἶχον ἐν φυλακῇ ἐν
                  πέδαις δήσαντες· χρόνῳ δὲ ἔλυσάν σφεας δίμνεως ἀποτιμησάμενοι. τὰς δὲ πέδας αὐτῶν,
                  ἐν τῇσι ἐδεδέατο, ἀνεκρέμασαν ἐς τὴν ἀκρόπολιν, αἵ περ ἔτι καὶ ἐς ἐμὲ ἦσαν
                  περιεοῦσαι, κρεμάμεναι ἐκ τειχέων περιπεφλευσμένων πυρὶ ὑπὸ τοῦ μήδου, ἀντίον δὲ
                  τοῦ μεγάρου τοῦ πρὸς ἑσπέρην τετραμμένου. καὶ τῶν λύτρων τὴν δεκάτην ἀνέθηκαν
                  ποιησάμενοι τέθριππον χάλκεον· τὸ δὲ ἀριστερῆς χειρὸς ἕστηκε πρῶτον ἐσιόντι ἐς τὰ
                  προπύλαια τὰ ἐν τῇ ἀκροπόλι· ἐπιγέγραπται δέ οἱ τάδε·</p>
               <quote><l>ἔθνεα βοιωτῶν καὶ χαλκιδέων δαμάσαντες</l><l>παῖδες ἀθηναίων ἔργμασιν ἐν
                     πολέμου</l><l>δεσμῷ ἐν ἀχλυόεντι σιδηρέῳ ἔσβεσαν ὕβριν·</l><l>τῶν ἵππους
                     δεκάτην παλλάδι τάσδ᾽ ἔθεσαν.</l></quote>
            </div>
            <div
               n="78"
               type="chapter">
               <p>ἀθηναῖοι μέν νυν ηὔξηντο. δηλοῖ δὲ οὐ κατ᾽ ἓν μοῦνον ἀλλὰ πανταχῇ ἡ ἰσηγορίη ὡς
                  ἐστὶ χρῆμα σπουδαῖον, εἰ καὶ ἀθηναῖοι τυραννευόμενοι μὲν οὐδαμῶν τῶν σφέας
                  περιοικεόντων ἦσαν τὰ πολέμια ἀμείνονες, ἀπαλλαχθέντες δὲ τυράννων μακρῷ πρῶτοι
                  ἐγένοντο. δηλοῖ ὦν ταῦτα ὅτι κατεχόμενοι μὲν ἐθελοκάκεον ὡς δεσπότῃ ἐργαζόμενοι,
                  ἐλευθερωθέντων δὲ αὐτὸς ἕκαστος ἑωυτῷ προεθυμέετο κατεργάζεσθαι.</p>
            </div>
            <div
               n="79"
               type="chapter">
               <p>οὗτοι μέν νυν ταῦτα ἔπρησσον. θηβαῖοι δὲ μετὰ ταῦτα ἐς θεὸν ἔπεμπον, βουλόμενοι
                  τείσασθαι ἀθηναίους. ἡ δὲ πυθίη ἀπὸ σφέων μὲν αὐτῶν οὐκ ἔφη αὐτοῖσι εἶναι τίσιν,
                  ἐς πολύφημον δὲ ἐξενείκαντας ἐκέλευε τῶν ἄγχιστα δέεσθαι. ἀπελθόντων ὦν τῶν
                  θεοπρόπων ἐξέφερον τὸ χρηστήριον ἁλίην ποιησάμενοι· ὡς ἐπυνθάνοντο δὲ λεγόντων
                  αὐτῶν τῶν ἄγχιστα δέεσθαι, εἶπαν οἱ θηβαῖοι ἀκούσαντες τούτων.<q
                     n="237"
                     who="#Thebans">οὐκ ὦν ἄγχιστα ἡμέων οἰκέουσι ταναγραῖοί τε καὶ κορωναῖοι καὶ
                     θεσπιέες; καὶ οὗτοί γε ἅμα ἡμῖν αἰεὶ μαχόμενοι προθύμως συνδιαφέρουσι τὸν
                     πόλεμον. τί δεῖ τούτων γε δέεσθαι; ἀλλὰ μᾶλλον μὴ οὐ τοῦτο ᾖ τὸ
                  χρηστήριον.</q></p>
            </div>
            <div
               n="80"
               type="chapter">
               <p>τοιαῦτα ἐπιλεγομένων εἶπε δή κοτε μαθών τις·<q
                     n="238"
                     who="#Boeotian">ἐγώ μοι δοκέω συνιέναι τὸ θέλει λέγειν ἡμῖν τὸ μαντήιον. ἀσωποῦ
                     λέγονται γενέσθαι θυγατέρες θήβη τε καὶ αἴγινα· τουτέων ἀδελφεῶν ἐουσέων δοκέω
                     ἡμῖν αἰγινητέων δέεσθαι τὸν θεὸν χρῆσαι τιμωρητήρων γενέσθαι.</q>καὶ οὐ γάρ τις
                  ταύτης ἀμείνων γνώμη ἐδόκεε φαίνεσθαι, αὐτίκα πέμψαντες ἐδέοντο αἰγινητέων,
                  ἐπικαλεόμενοι κατὰ τὸ χρηστήριόν σφι βοηθέειν, ὡς ἐόντων ἀγχιστέων· οἱ δέ σφι
                  αἰτέουσι ἐπικουρίην τοὺς αἰακίδας συμπέμπειν ἔφασαν.</p>
            </div>
            <div
               n="81"
               type="chapter">
               <p>πειρησαμένων δὲ τῶν θηβαίων κατὰ τὴν συμμαχίην τῶν αἰακιδέων καὶ τρηχέως
                  περιεφθέντων ὑπὸ τῶν ἀθηναίων, αὖτις οἱ θηβαῖοι πέμψαντες τοὺς μὲν αἰακίδας σφι
                  ἀπεδίδοσαν, τῶν δὲ ἀνδρῶν ἐδέοντο.<rs
                     type="ethnic">αἰγινῆται</rs>δὲ εὐδαιμονίῃ τε μεγάλῃ ἐπαρθέντες καὶ ἔχθρης
                  παλαιῆς ἀναμνησθέντες ἐχούσης ἐς ἀθηναίους, τότε θηβαίων δεηθέντων πόλεμον
                  ἀκήρυκτον ἀθηναίοισι ἐπέφερον. ἐπικειμένων γὰρ αὐτῶν βοιωτοῖσι ἐπιπλώσαντες
                  μακρῇσι νηυσὶ ἐς τὴν ἀττικὴν κατὰ μὲν ἔσυραν φάληρον, κατὰ δὲ τῆς ἄλλης παραλίης
                  πολλοὺς δήμους, ποιεῦντες δὲ ταῦτα μεγάλως ἀθηναίους ἐσίνοντο.</p>
            </div>
            <div
               n="82"
               type="chapter">
               <p>ἡ δὲ ἔχθρη ἡ προοφειλομένη ἐς ἀθηναίους ἐκ τῶν αἰγινητέων ἐγένετο ἐξ ἀρχῆς
                  τοιῆσδε. ἐπιδαυρίοισι ἡ γῆ καρπὸν οὐδένα ἀνεδίδου· περὶ ταύτης ὦν τῆς συμφορῆς οἱ
                  ἐπιδαύριοι ἐχρέωντο ἐν δελφοῖσι· ἡ δὲ πυθίη σφέας ἐκέλευε δαμίης τε καὶ αὐξησίης
                  ἀγάλματα ἱδρύσασθαι καί σφι ἱδρυσαμένοισι ἄμεινον συνοίσεσθαι. ἐπειρώτων ὦν οἱ
                  ἐπιδαύριοι κότερα χαλκοῦ ποιέωνται τὰ ἀγάλματα ἢ λίθου· ἡ δὲ πυθίη οὐδετέρου
                  τούτων ἔα, ἀλλὰ ξύλου ἡμέρης ἐλαίης. ἐδέοντο ὦν οἱ ἐπιδαύριοι ἀθηναίων ἐλαίην σφι
                  δοῦναι ταμέσθαι, ἱρωτάτας δὴ κείνας νομίζοντες εἶναι· λέγεται δὲ καὶ ὡς ἐλαῖαι
                  ἦσαν ἄλλοθι γῆς οὐδαμοῦ κατὰ χρόνον κεῖνον ἢ ἐν ἀθήνῃσι. οἱ δὲ ἐπὶ τοῖσδε δώσειν
                  ἔφασαν ἐπ᾽ ᾧ ἀπάξουσι ἔτεος ἑκάστου τῇ ἀθηναίῃ τε τῇ πολιάδι ἱρὰ καὶ τῷ ἐρεχθέϊ.
                  καταινέσαντες δὲ ἐπὶ τούτοισι οἱ ἐπιδαύριοι τῶν τε ἐδέοντο ἔτυχον καὶ ἀγάλματα ἐκ
                  τῶν ἐλαιέων τουτέων ποιησάμενοι ἱδρύσαντο· καὶ ἥ τε γῆ σφι ἔφερε καρπὸν καὶ
                  ἀθηναίοισι ἐπετέλεον τὰ συνέθεντο.</p>
            </div>
            <div
               n="83"
               type="chapter">
               <p>τοῦτον δ᾽ ἔτι τὸν χρόνον καὶ πρὸ τοῦ<rs
                     type="ethnic">αἰγινῆται</rs>ἐπιδαυρίων ἤκουον τά τε ἄλλα καὶ δίκας διαβαίνοντες
                  ἐς ἐπίδαυρον ἐδίδοσάν τε καὶ ἐλάμβανον παρ᾽ ἀλλήλων οἱ<rs
                     type="ethnic">αἰγινῆται</rs>· τὸ δὲ ἀπὸ τοῦδε νέας τε πηξάμενοι καὶ ἀγνωμοσύνῃ
                  χρησάμενοι ἀπέστησαν ἀπὸ τῶν ἐπιδαυρίων. ἅτε δὲ ἐόντες διάφοροι ἐδηλέοντο αὐτούς,
                  ὥστε δὴ θαλασσοκράτορες ἐόντες, καὶ δὴ καὶ τὰ ἀγάλματα ταῦτα τῆς τε δαμίης καὶ τῆς
                  αὐξησίης ὑπαιρέονται αὐτῶν, καί σφεα ἐκόμισάν τε καὶ ἱδρύσαντο τῆς σφετέρης χώρης
                  ἐς τὴν μεσόγαιαν, τῇ οἴη μέν ἐστι οὔνομα, στάδια δὲ μάλιστά κῃ ἀπὸ τῆς πόλιος ὡς
                  εἴκοσι ἀπέχει. ἱδρυσάμενοι δὲ ἐν τούτῳ τῷ χώρῳ θυσίῃσί τέ σφεα καὶ χοροῖσι
                  γυναικηίοισι κερτόμοισι ἱλάσκοντο, χορηγῶν ἀποδεικνυμένων ἑκατέρῃ τῶν δαιμόνων
                  δέκα ἀνδρῶν· κακῶς δὲ ἠγόρευον οἱ χοροὶ ἄνδρα μὲν οὐδένα, τὰς δὲ ἐπιχωρίας
                  γυναῖκας. ἦσαν δὲ καὶ τοῖσι ἐπιδαυρίοισι αἱ αὐταὶ ἱρουργίαι· εἰσὶ δέ σφι καὶ
                  ἄρρητοι ἱρουργίαι.</p>
            </div>
            <div
               n="84"
               type="chapter">
               <p>κλεφθέντων δὲ τῶνδε τῶν ἀγαλμάτων οἱ ἐπιδαύριοι τοῖσι ἀθηναίοισι τὰ συνέθεντο
                  οὐκέτι ἐπετέλεον· πέμψαντες δὲ οἱ ἀθηναῖοι ἐμήνιον τοῖσι ἐπιδαυρίοισι· οἱ δὲ
                  ἀπέφαινον λόγῳ ὡς οὐκ ἀδικέοιεν· ὅσον μὲν γὰρ χρόνον εἶχον τὰ ἀγάλματα ἐν τῇ χώρῃ,
                  ἐπιτελέειν τὰ συνέθεντο, ἐπεὶ δὲ ἐστερῆσθαι αὐτῶν, οὐ δίκαιοι εἶναι ἀποφέρειν ἔτι,
                  ἀλλὰ τοὺς ἔχοντας αὐτὰ αἰγινήτας πρήσσεσθαι ἐκέλευον. πρὸς ταῦτα οἱ ἀθηναῖοι ἐς
                  αἴγιναν πέμψαντες ἀπαίτεον τὰ ἀγάλματα· οἱ δὲ<rs
                     type="ethnic">αἰγινῆται</rs>ἔφασαν σφίσι τε καὶ ἀθηναίοισι εἶναι οὐδὲν
                  πρῆγμα.</p>
            </div>
            <div
               n="85"
               type="chapter">
               <p>ἀθηναῖοι μέν νυν λέγουσι μετὰ τὴν ἀπαίτησιν ἀποσταλῆναι τριήρεϊ μιῇ τῶν ἀστῶν
                     ὀλίγους<del>τούτους</del>οἳ ἀποπεμφθέντες ἀπὸ τοῦ κοινοῦ καὶ ἀπικόμενοι ἐς
                  αἴγιναν τὰ ἀγάλματα ταῦτα ὡς σφετέρων ξύλων ἐόντα ἐπειρῶντο ἐκ τῶν βάθρων
                  ἐξανασπᾶν, ἵνα σφέα ἀνακομίσωνται. οὐ δυναμένους δὲ τούτῳ τῷ τρόπῳ αὐτῶν κρατῆσαι,
                  περιβαλόντας σχοινία ἕλκειν τὰ ἀγάλματα, καί σφι ἕλκουσι βροντήν τε καὶ ἅμα τῇ
                  βροντῇ σεισμὸν ἐπιγενέσθαι· τοὺς δὲ τριηρίτας τοὺς ἕλκοντας ὑπὸ τούτων
                  ἀλλοφρονῆσαι, παθόντας δὲ τοῦτο κτείνειν ἀλλήλους ἅτε πολεμίους, ἐς ὃ ἐκ πάντων
                  ἕνα λειφθέντα ἀνακομισθῆναι αὐτὸν ἐς φάληρον.</p>
            </div>
            <div
               n="86"
               type="chapter">
               <p>ἀθηναῖοι μέν νυν οὕτω λέγουσι γενέσθαι.<rs
                     type="ethnic">αἰγινῆται</rs>δὲ οὐ μιῇ νηὶ ἀπικέσθαι ἀθηναίους μίαν μὲν γὰρ καὶ
                  ὀλίγῳ πλέονας μιῆς, καὶ εἰ σφίσι μὴ ἔτυχον ἐοῦσαι νέες, ἀπαμύνασθαι ἂν εὐπετέως ,
                  ἀλλὰ πολλῇσι νηυσὶ ἐπιπλέειν σφίσι ἐπὶ τὴν χώρην, αὐτοὶ δέ σφι εἶξαι καὶ οὐ
                  ναυμαχῆσαι. οὐκ ἔχουσι δὲ τοῦτο διασημῆναι ἀτρεκέως, οὔτε εἰ ἥσσονες
                  συγγινωσκόμενοι εἶναι τῇ ναυμαχίῃ κατὰ τοῦτο εἶξαν, οὔτε εἰ βουλόμενοι ποιῆσαι
                  οἷόν τι καὶ ἐποίησαν. ἀθηναίους μέν νυν, ἐπείτε σφι οὐδεὶς ἐς μάχην κατίστατο,
                  ἀποβάντας ἀπὸ τῶν νεῶν τραπέσθαι πρὸς τὰ ἀγάλματα· οὐ δυναμένους δὲ ἀνασπάσαι ἐκ
                  τῶν βάθρων αὐτὰ οὕτω δὴ περιβαλομένους σχοινία ἕλκειν, ἐς οὗ ἑλκόμενα τὰ ἀγάλματα
                  ἀμφότερα τὠυτὸ ποιῆσαι, ἐμοὶ μὲν οὐ πιστὰ λέγοντες, ἄλλῳ δέ τεῳ· ἐς γούνατα γάρ
                  σφι αὐτὰ πεσεῖν, καὶ τὸν ἀπὸ τούτου χρόνον διατελέειν οὕτω ἔχοντα. ἀθηναίους μὲν
                  δὴ ταῦτα ποιέειν, σφέας δὲ<rs
                     type="ethnic">αἰγινῆται</rs>λέγουσι, πυθομένους τοὺς ἀθηναίους ὡς μέλλοιεν ἐπὶ
                  σφέας στρατεύεσθαι, ἑτοίμους ἀργείους ποιέεσθαι· τούς τε δὴ ἀθηναίους ἀποβεβάναι
                  ἐς τὴν αἰγιναίην καὶ παρεῖναι βοηθέοντας σφίσι τοὺς ἀργείους καὶ λαθεῖν τε ἐξ
                  ἐπιδαύρου διαβάντας ἐς τὴν νῆσον καὶ οὐ προακηκοόσι τοῖσι ἀθηναίοισι ἐπιπεσεῖν
                  ὑποταμομένους τὸ ἀπὸ τῶν νεῶν, ἅμα τε ἐν τούτῳ τὴν βροντήν τε γενέσθαι καὶ τὸν
                  σεισμὸν αὐτοῖσι.</p>
            </div>
            <div
               n="87"
               type="chapter">
               <p>λέγεται μέν νυν ὑπ᾽ ἀργείων τε καὶ αἰγινητέων τάδε, ὁμολογέεται δὲ καὶ ὑπ᾽
                  ἀθηναίων, ἕνα μοῦνον τὸν ἀποσωθέντα αὐτῶν ἐς τὴν ἀττικὴν γενέσθαι· πλὴν ἀργεῖοι
                  μὲν λέγουσι αὐτῶν τὸ ἀττικὸν στρατόπεδον διαφθειράντων τὸν ἕνα τοῦτον
                  περιγενέσθαι, ἀθηναῖοι δὲ τοῦ δαιμονίου. περιγενέσθαι μέντοι οὐδὲ τοῦτον τὸν ἕνα,
                  ἀλλ᾽ ἀπολέσθαι τρόπῳ τοιῷδε. κομισθεὶς ἄρα ἐς τὰς ἀθήνας ἀπήγγελλε τὸ πάθος·
                  πυθομένας δὲ τὰς γυναῖκας τῶν ἐπ᾽ αἴγιναν στρατευσαμένων ἀνδρῶν, δεινόν τι
                  ποιησαμένας κεῖνον μοῦνον ἐξ ἁπάντων σωθῆναι, πέριξ τὸν ἄνθρωπον τοῦτον λαβούσας
                  καὶ κεντεούσας τῇσι περόνῃσι τῶν ἱματίων εἰρωτᾶν ἑκάστην αὐτέων ὅκου εἴη ὁ ἑωυτῆς
                  ἀνήρ. καὶ τοῦτον μὲν οὕτω διαφθαρῆναι, ἀθηναίοισι δὲ ἔτι τοῦ πάθεος δεινότερόν τι
                  δόξαι εἶναι τὸ τῶν γυναικῶν ἔργον. ἄλλῳ μὲν δὴ οὐκ ἔχειν ὅτεῳ ζημιώσωσι τὰς
                  γυναῖκας, τὴν δὲ ἐσθῆτα μετέβαλον αὐτέων ἐς τὴν ἰάδα· ἐφόρεον γὰρ δὴ πρὸ τοῦ αἱ
                  τῶν ἀθηναίων γυναῖκες ἐσθῆτα δωρίδα, τῇ κορινθίῃ παραπλησιωτάτην· μετέβαλον ὦν ἐς
                  τὸν λίνεον κιθῶνα, ἵνα δὴ περόνῃσι μὴ χρέωνται.</p>
            </div>
            <div
               n="88"
               type="chapter">
               <p>ἔστι δὲ ἀληθέϊ λόγῳ χρεωμένοισι οὐκ ἰὰς αὕτη ἡ ἐσθὴς τὸ παλαιὸν ἀλλὰ κάειρα, ἐπεὶ
                  ἥ γε ἑλληνικὴ ἐσθὴς πᾶσα ἡ ἀρχαίη τῶν γυναικῶν ἡ αὐτὴ ἦν τὴν νῦν δωρίδα καλέομεν.
                  τοῖσι δὲ ἀργείοισι καὶ τοῖσι αἰγινήτῃσι δόξαι πρὸς ταῦτα ἔτι τόδε ποιῆσαι · νόμον
                  εἶναι παρὰ σφίσι ἑκατέροισι τὰς περόνας ἡμιολίας ποιέεσθαι τοῦ τότε κατεστεῶτος
                  μέτρου, καὶ ἐς τὸ ἱρὸν τῶν θεῶν τουτέων περόνας μάλιστα ἀνατιθέναι τὰς γυναῖκας,
                  ἀττικὸν δὲ μήτε τι ἄλλο προσφέρειν πρὸς τὸ ἱρὸν μήτε κέραμον, ἀλλ᾽ ἐκ χυτρίδων
                  ἐπιχωριέων νόμον τὸ λοιπὸν αὐτόθι εἶναι πίνειν. ἀργείων μέν νυν καὶ αἰγινητέων αἱ
                  γυναῖκες ἐκ τε τόσου κατ᾽ ἔριν τὴν ἀθηναίων περόνας ἔτι καὶ ἐς ἐμὲ ἐφόρεον μέζονας
                  ἢ πρὸ τοῦ.</p>
            </div>
            <div
               n="89"
               type="chapter">
               <p>τῆς δὲ ἔχθρης τῆς πρὸς αἰγινητέων ἀθηναίοισι γενομένης ἀρχὴ κατὰ τὰ εἴρηται
                  ἐγένετο. τότε δὴ θηβαίων ἐπικαλεομένων προθύμως τῶν περὶ τὰ ἀγάλματα γενομένων
                  ἀναμιμνησκόμενοι οἱ<rs
                     type="ethnic">αἰγινῆται</rs>ἐβοήθεον τοῖσι βοιωτοῖσι.<rs
                     type="ethnic">αἰγινῆταί</rs>τε δὴ ἐδηίουν τῆς ἀττικῆς τὰ παραθαλάσσια, καὶ
                  ἀθηναίοισι ὁρμημένοισι ἐπ᾽ αἰγινήτας στρατεύεσθαι ἦλθε μαντήιον ἐκ δελφῶν
                  ἐπισχόντας ἀπὸ τοῦ αἰγινητέων ἀδικίου τριήκοντα ἔτεα τῷ ἑνὶ καὶ τριηκοστῷ αἰακῷ
                  τέμενος ἀποδέξαντας ἄρχεσθαι τοῦ πρὸς αἰγινήτας πολέμου, καί σφι χωρήσειν τὰ
                  βούλονται· ἢν δὲ αὐτίκα ἐπιστρατεύωνται, πολλὰ μέν σφεας ἐν τῷ μεταξὺ τοῦ χρόνου
                  πείσεσθαι, πολλὰ δὲ καὶ ποιήσειν, τέλος μέντοι καταστρέψεσθαι. ταῦτα ὡς
                  ἀπενειχθέντα ἤκουσαν οἱ ἀθηναῖοι, τῷ μὲν αἰακῷ τέμενος ἀπέδεξαν τοῦτο τὸ νῦν ἐπὶ
                  τῆς ἀγορῆς ἵδρυται, τριήκοντα δὲ ἔτεα οὐκ ἀνέσχοντο ἀκούσαντες ὅκως χρεὸν εἴη
                  ἐπισχεῖν πεπονθότας πρὸς αἰγινητέων ἀνάρσια.</p>
            </div>
            <div
               n="90"
               type="chapter">
               <p>ἐς τιμωρίην δὲ παρασκευαζομένοισι αὐτοῖσι ἐκ λακεδαιμονίων πρῆγμα ἐγειρόμενον
                  ἐμπόδιον ἐγένετο. πυθόμενοι γὰρ λακεδαιμόνιοι τὰ ἐκ τῶν<name
                     type="family">ἀλκμεωνιδέων</name>ἐς τὴν πυθίην μεμηχανημένα καὶ τὰ ἐκ τῆς
                  πυθίης ἐπὶ σφέας τε καὶ τοὺς πεισιστρατίδας συμφορὴν ἐποιεῦντο διπλήν, ὅτι τε
                  ἄνδρας ξείνους σφίσι ἐόντας ἐξεληλάκεσαν ἐκ τῆς ἐκείνων, καὶ ὅτι ταῦτα ποιήσασι
                  χάρις οὐδεμία ἐφαίνετο πρὸς ἀθηναίων. ἔτι δὲ πρὸς τούτοισι ἐνῆγόν σφεας οἱ χρησμοὶ
                  λέγοντες πολλά τε καὶ ἀνάρσια ἔσεσθαι αὐτοῖσι ἐξ ἀθηναίων, τῶν πρότερον μὲν ἦσαν
                  ἀδαέες, τότε δὲ κλεομένεος κομίσαντος ἐς σπάρτην ἐξέμαθον. ἐκτήσατο δὲ ὁ κλεομένης
                  ἐκ τῆς ἀθηναίων ἀκροπόλιος τοὺς χρησμούς, τοὺς ἔκτηντο μὲν πρότερον οἱ
                  πεισιστρατίδαι, ἐξελαυνόμενοι δὲ ἔλιπον ἐν τῷ ἱρῷ· καταλειφθέντας δὲ ὁ κλεομένης
                  ἀνέλαβε.</p>
            </div>
            <div
               n="91"
               type="chapter">
               <p>τότε δὲ ὡς ἀνέλαβον οἱ λακεδαιμόνιοι τοὺς χρησμοὺς καὶ τοὺς ἀθηναίους ὥρων
                  αὐξομένους καὶ οὐδαμῶς ἑτοίμους ἐόντας πείθεσθαι σφίσι, νόῳ λαβόντες ὡς ἐλεύθερον
                  μὲν ἐὸν τὸ γένος τὸ ἀττικὸν ἰσόρροπον τῷ ἑωυτῶν ἂν γίνοιτο, κατεχόμενον δὲ ὑπὸ
                  τυραννίδος ἀσθενὲς καὶ πειθαρχέεσθαι ἕτοιμον, μαθόντες δὲ τούτων ἕκαστα
                  μετεπέμποντο ἱππίην τὸν πεισιστράτου ἀπὸ σιγείου τοῦ ἐν ἑλλησπόντῳ ἐς ὃ
                  καταφεύγουσι οἱ πεισιστρατίδαι . ἐπείτε δέ σφι ἱππίης καλεόμενος ἧκε,
                  μεταπεμψάμενοι καὶ τῶν ἄλλων συμμάχων ἀγγέλους ἔλεγόν σφι σπαρτιῆται τάδε·<q
                     n="239"
                     who="#Spartiates">ἄνδρες σύμμαχοι, συγγινώσκομεν αὐτοῖσι ἡμῖν οὐ ποιήσασι
                     ὀρθῶς· ἐπαρθέντες γὰρ κιβδήλοισι μαντηίοισι ἄνδρας ξείνους ἐόντας ἡμῖν τὰ
                     μάλιστα καὶ ἀναδεκομένους ὑποχειρίας παρέξειν τὰς ἀθήνας, τούτους ἐκ τῆς
                     πατρίδος ἐξηλάσαμεν, καὶ ἔπειτα ποιήσαντες ταῦτα δήμῳ ἀχαρίστῳ παρεδώκαμεν τὴν
                     πόλιν, ὃς ἐπείτε δι᾽ ἡμέας ἐλευθερωθεὶς ἀνέκυψε, ἡμέας μὲν καὶ τὸν βασιλέα
                     ἡμέων περιυβρίσας ἐξέβαλε, δόξαν δὲ φύσας αὐξάνεται, ὥστε ἐκμεμαθήκασι μάλιστα
                     μὲν οἱ περίοικοι αὐτῶν βοιωτοὶ καὶ χαλκιδέες, τάχα δέ τις καὶ ἄλλος ἐκμαθήσεται
                     ἁμαρτών. ἐπείτε δὲ ἐκεῖνα ποιήσαντες ἡμάρτομεν, νῦν πειρησόμεθά σφεα ἅμα ὑμῖν
                     ἀκεόμενοι. αὐτοῦ γὰρ τούτου εἵνεκεν τόνδε τε ἱππίην μετεπεμψάμεθα καὶ ὑμέας ἀπὸ
                     τῶν πολίων, ἵνα κοινῷ τε λόγῳ καὶ κοινῷ στόλῳ ἐσαγαγόντες αὐτὸν ἐς τὰς ἀθήνας
                     ἀποδῶμεν τὰ καὶ ἀπειλόμεθα.</q></p>
            </div>
            <div
               n="92"
               type="chapter">
               <p>οἱ μὲν ταῦτα ἔλεγον· τῶν δὲ συμμάχων τὸ πλῆθος οὐκ ἐνεδέκετο τοὺς λόγους· οἱ μέν
                  νυν ἄλλοι ἡσυχίην ἦγον, κορίνθιος δὲ σωκλέης ἔλεξε τάδε·</p>
            </div>
            <div
               n="92a"
               type="chapter">
               <p><q
                     n="240"
                     who="#Socleas">ἦ δὴ ὅ τε οὐρανὸς ἔνερθε ἔσται τῆς γῆς καὶ ἡ γῆ μετέωρος ὑπὲρ
                     τοῦ οὐρανοῦ, καὶ ἄνθρωποι νομὸν ἐν θαλάσσῃ ἕξουσι καὶ ἰχθύες τὸν πρότερον
                     ἄνθρωποι, ὅτε γε ὑμεῖς, ὦ λακεδαιμόνιοι, ἰσοκρατίας καταλύοντες τυραννίδας ἐς
                     τὰς πόλις κατάγειν παρασκευάζεσθε, τοῦ οὔτε ἀδικώτερόν ἐστι οὐδὲν κατ᾽
                     ἀνθρώπους οὔτε μιαιφονώτερον. εἰ γὰρ δὴ τοῦτό γε δοκέει ὑμῖν εἶναι χρηστὸν ὥστε
                     τυραννεύεσθαι τὰς πόλις, αὐτοὶ πρῶτοι τύραννον καταστησάμενοι παρὰ σφίσι
                     αὐτοῖσι οὕτω καὶ παρὰ τοῖσι ἄλλοισι δίζησθε κατιστάναι· νῦν δὲ αὐτοὶ τυράννων
                     ἄπειροι ἐόντες καὶ φυλάσσοντες τοῦτο δεινότατα ἐν τῇ σπάρτῃ μὴ γενέσθαι,
                     παραχρᾶσθε ἐς τοὺς συμμάχους· εἰ δὲ αὐτοῦ ἔμπειροι ἔατε κατά περ ἡμεῖς, εἴχετε
                     ἂν περὶ αὐτοῦ γνώμας ἀμείνονας συμβαλέσθαι ἤ περ νῦν.</q></p>
            </div>
            <div
               n="92b"
               type="chapter">
               <p>κορινθίοισι γὰρ ἦν πόλιος κατάστασις τοιήδε· ἦν ὀλιγαρχίη, καὶ οὗτοι βακχιάδαι
                  καλεόμενοι ἔνεμον τὴν πόλιν, ἐδίδοσαν δὲ καὶ ἤγοντο ἐξ ἀλλήλων. ἀμφίονι δὲ ἐόντι
                  τούτων τῶν ἀνδρῶν γίνεται θυγάτηρ χωλή· οὔνομα δέ οἱ ἦν λάβδα. ταύτην βακχιαδέων
                  γὰρ οὐδεὶς ἤθελε γῆμαι, ἴσχει ἠετίων ὁ ἐχεκράτεος, δήμου μὲν ἐὼν ἐκ πέτρης, ἀτὰρ
                  τὰ ἀνέκαθεν λαπίθης τε καὶ καινείδης. ἐκ δέ οἱ ταύτης τῆς γυναικὸς οὐδ᾽ ἐξ ἄλλης
                  παῖδες ἐγίνοντο· ἐστάλη ὦν ἐς δελφοὺς περὶ γόνου. ἐσιόντα δὲ αὐτὸν ἰθέως ἡ πυθίη
                  προσαγορεύει τοῖσδε τοῖσι ἔπεσι·</p>
               <p>ἠετίων, οὔτις σε τίει πολύτιτον ἐόντα.</p>
               <p>λάβδα κύει, τέξει δ᾽ ὀλοοίτροχον· ἐν δὲ πεσεῖται</p>
               <p>ἀνδράσι μουνάρχοισι, δικαιώσει δὲ κόρινθον.</p>
               <p>ταῦτα χρησθέντα τῷ ἠετίωνι ἐξαγγέλλεταί κως τοῖσι βακχιάδῃσι. τοῖσι τὸ μὲν
                  πρότερον γενόμενον χρηστήριον ἐς κόρινθον ἦν ἄσημον, φέρον τε ἐς τὠυτὸ καὶ τὸ τοῦ
                  ἠετίωνος καὶ λέγον ὧδε·</p>
               <p>αἰετὸς ἐν πέτρῃσι κύει, τέξει δὲ λέοντα</p>
               <p>καρτερὸν ὠμηστήν· πολλῶν δ᾽ ὑπὸ γούνατα λύσει.</p>
               <p>ταῦτά νυν εὖ φράζεσθε, κορίνθιοι, οἳ περὶ καλὴν</p>
               <p>πειρήνην οἰκεῖτε καὶ ὀφρυόεντα κόρινθον.</p>
            </div>
            <div
               n="92g"
               type="chapter">
               <p>τοῦτο μὲν δὴ τοῖσι βακχιάδῃσι γενόμενον πρότερον ἦν ἀτέκμαρτον· τότε δὲ τὸ ἠετίωνι
                  γενόμενον ὡς ἐπύθοντο, αὐτίκα καὶ τὸ πρότερον συνῆκαν ἐὸν συνῳδὸν τῷ ἠετίωνος.
                  συνέντες δὲ καὶ τοῦτο εἶχον ἐν ἡσυχίῃ, ἐθέλοντες τὸν μέλλοντα ἠετίωνι γίνεσθαι
                  γόνον διαφθεῖραι. ὡς δ᾽ ἔτεκε ἡ γυνὴ τάχιστα, πέμπουσι σφέων αὐτῶν δέκα ἐς τὸν
                  δῆμον ἐν τῷ κατοίκητο ἠετίων ἀποκτενέοντας τὸ παιδίον. ἀπικόμενοι δὲ οὗτοι ἐς τὴν
                  πέτρην καὶ παρελθόντες ἐς τὴν αὐλὴν τὴν ἠετίωνος αἴτεον τὸ παιδίον· ἡ δὲ λάβδα
                  εἰδυῖά τε οὐδὲν τῶν εἵνεκα ἐκεῖνοι ἀπικοίατο καὶ δοκέουσά σφεας φιλοφροσύνης τοῦ
                  πατρὸς εἵνεκα αἰτέειν φέρουσα ἐνεχείρισε αὐτῶν ἑνί. τοῖσι δὲ ἄρα ἐβεβούλευτο κατ᾽
                  ὁδὸν τὸν πρῶτον αὐτῶν λαβόντα τὸ παιδίον προσουδίσαι. ἐπείτε ὦν ἔδωκε φέρουσα ἡ
                  λάβδα, τὸν λαβόντα τῶν ἀνδρῶν θείῃ τύχῃ προσεγέλασε τὸ παιδίον, καὶ τὸν φρασθέντα
                  τοῦτο οἶκτός τις ἴσχει ἀποκτεῖναι, κατοικτίρας δὲ παραδιδοῖ τῷ δευτέρῳ, ὁ δὲ τῷ
                  τρίτῳ, οὕτω τε διεξῆλθε διὰ πάντων τῶν δέκα παραδιδόμενον, οὐδενὸς βουλομένου
                  διεργάσασθαι.</p>
               <p>ἀποδόντες ὦν ὀπίσω τῇ τεκούσῃ τὸ παιδίον καὶ ἐξελθόντες ἔξω, ἑστεῶτες ἐπὶ τῶν
                  θυρέων ἀλλήλων ἅπτοντο καταιτιώμενοι καὶ μάλιστα τοῦ πρώτου λαβόντος, ὅτι οὐκ
                  ἐποίησε κατὰ τὰ δεδογμένα, ἐς ὃ δή σφι χρόνου ἐγγινομένου ἔδοξε αὖτις παρελθόντας
                  πάντας τοῦ φόνου μετίσχειν.</p>
            </div>
            <div
               n="92d"
               type="chapter">
               <p>ἔδεε δὲ ἐκ τοῦ ἠετίωνος γόνου κορίνθῳ κακὰ ἀναβλαστεῖν. ἡ λάβδα γὰρ πάντα ταῦτα
                  ἤκουε ἑστεῶσα πρὸς αὐτῇσι τῇσι θύρῃσι· δείσασα δὲ μή σφι μεταδόξῃ καὶ τὸ δεύτερον
                  λαβόντες τὸ παιδίον ἀποκτείνωσι, φέρουσα κατακρύπτει ἐς τὸ ἀφραστότατόν οἱ
                  ἐφαίνετο εἶναι, ἐς κυψέλην, ἐπισταμένη ὡς εἰ ὑποστρέψαντες ἐς ζήτησιν ἀπικνεοίατο,
                  πάντα ἐρευνήσειν μέλλοιεν. τὰ δὴ καὶ ἐγένετο. ἐσελθοῦσι δὲ καὶ διζημένοισι αὐτοῖσι
                  ὡς οὐκ ἐφαίνετο, ἐδόκεε ἀπαλλάσσεσθαι καὶ λέγειν πρὸς τοὺς ἀποπέμψαντας ὡς πάντα
                  ποιήσειαν τὰ ἐκεῖνοι ἐνετείλαντο. οἱ μὲν δὴ ἀπελθόντες ἔλεγον ταῦτα.</p>
            </div>
            <div
               n="92e"
               type="chapter">
               <p>ἠετίωνι δὲ μετὰ ταῦτα ὁ παῖς ηὐξάνετο, καί οἱ διαφυγόντι τοῦτον τὸν κίνδυνον ἀπὸ
                  τῆς κυψέλης ἐπωνυμίην κύψελος οὔνομα ἐτέθη. ἀνδρωθέντι δὲ καὶ μαντευομένῳ κυψέλῳ
                  ἐγένετο ἀμφιδέξιον χρηστήριον ἐν δελφοῖσι, τῷ πίσυνος γενόμενος ἐπεχείρησέ τε καὶ
                  ἔσχε κόρινθον. ὁ δὲ χρησμὸς ὅδε ἦν·</p>
               <p>ὄλβιος οὗτος ἀνὴρ ὃς ἐμὸν δόμον ἐσκαταβαίνει,</p>
               <p>κύψελος ἠετίδης, βασιλεὺς κλειτοῖο κορίνθου,</p>
               <p>αὐτὸς καὶ παῖδες, παίδων γε μὲν οὐκέτι παῖδες.</p>
               <p>τὸ μὲν δὴ χρηστήριον τοῦτο ἦν. τυραννεύσας δὲ ὁ κύψελος τοιοῦτος δή τις ἀνὴρ
                  ἐγένετο· πολλοὺς μὲν κορινθίων ἐδίωξε, πολλοὺς δὲ χρημάτων ἀπεστέρησε, πολλῷ δέ τι
                  πλείστους τῆς ψυχῆς.</p>
            </div>
            <div
               n="92z"
               type="chapter">
               <p>ἄρξαντος δὲ τούτου ἐπὶ τριήκοντα ἔτεα καὶ διαπλέξαντος τὸν βίον εὖ διάδοχός οἱ τῆς
                  τυραννίδος ὁ παῖς περίανδρος γίνεται.</p>
               <p>ὁ τοίνυν περίανδρος κατ᾽ ἀρχὰς μὲν ἦν ἠπιώτερος τοῦ πατρός, ἐπείτε δὲ ὡμίλησε δι᾽
                  ἀγγέλων θρασυβούλῳ τῷ μιλήτου τυράννῳ, πολλῷ ἔτι ἐγένετο κυψέλου μιαιφονώτερος.
                  πέμψας γὰρ παρὰ θρασύβουλον κήρυκα ἐπυνθάνετο ὅντινα ἂν τρόπον ἀσφαλέστατον
                  καταστησάμενος τῶν πρηγμάτων κάλλιστα τὴν πόλιν ἐπιτροπεύοι. θρασύβουλος δὲ τὸν
                  ἐλθόντα παρὰ τοῦ περιάνδρου ἐξήγαγε ἔξω τοῦ ἄστεος, ἐσβὰς δὲ ἐς ἄρουραν ἐσπαρμένην
                  ἅμα τε διεξήιε τὸ λήιον ἐπειρωτῶν τε καὶ ἀναποδίζων τὸν κήρυκα κατὰ τὴν ἀπὸ
                  κορίνθου ἄπιξιν, καὶ ἐκόλουε αἰεὶ ὅκως τινὰ ἴδοι τῶν ἀσταχύων ὑπερέχοντα, κολούων
                  δὲ ἔρριπτε, ἐς ὃ τοῦ ληίου τὸ κάλλιστόν τε καὶ βαθύτατον διέφθειρε τρόπῳ τοιούτῳ.
                  διεξελθὼν δὲ τὸ χωρίον καὶ ὑποθέμενος ἔπος οὐδὲν ἀποπέμπει τὸν κήρυκα. νοστήσαντος
                  δὲ τοῦ κήρυκος ἐς τὴν κόρινθον ἦν πρόθυμος πυνθάνεσθαι τὴν ὑποθήκην ὁ περίανδρος.
                  ὁ δὲ οὐδέν οἱ ἔφη θρασύβουλον ὑποθέσθαι, θωμάζειν τε αὐτοῦ παρ᾽ οἷόν μιν ἄνδρα
                  ἀποπέμψειε, ὡς παραπλῆγά τε καὶ τῶν ἑωυτοῦ σινάμωρον, ἀπηγεόμενος τά περ πρὸς
                  θρασυβούλου ὀπώπεε.</p>
            </div>
            <div
               n="92h"
               type="chapter">
               <p>περίανδρος δὲ συνεὶς τὸ ποιηθὲν καὶ νόῳ σχὼν ὥς οἱ ὑπετίθετο θρασύβουλος τοὺς
                  ὑπερόχους τῶν ἀστῶν φονεύειν, ἐνθαῦτα δὴ πᾶσαν κακότητα ἐξέφαινε ἐς τοὺς πολιήτας·
                  ὅσα γὰρ κύψελος ἀπέλιπε κτείνων τε καὶ διώκων, περίανδρός σφεα ἀπετέλεε. μιῇ δὲ
                  ἡμέρῃ ἀπέδυσε πάσας τὰς κορινθίων γυναῖκας διὰ τὴν ἑωυτοῦ γυναῖκα μέλισσαν.
                  πέμψαντι γάρ οἱ ἐς θεσπρωτοὺς ἐπ᾽ ἀχέροντα ποταμὸν ἀγγέλους ἐπὶ τὸ νεκυομαντήιον
                  παρακαταθήκης πέρι ξεινικῆς οὔτε σημανέειν ἔφη ἡ μέλισσα ἐπιφανεῖσα οὔτε κατερέειν
                  ἐν τῷ κεῖται χώρῳ ἡ παρακαταθήκη· ῥιγοῦν τε γὰρ καὶ εἶναι γυμνή· τῶν γάρ οἱ
                  συγκατέθαψε ἱματίων ὄφελος εἶναι οὐδὲν οὐ κατακαυθέντων· μαρτύριον δέ οἱ εἶναι ὡς
                  ἀληθέα ταῦτα λέγει, ὅτι ἐπὶ ψυχρὸν τὸν ἰπνὸν περίανδρος τοὺς ἄρτους ἐπέβαλε. ταῦτα
                  δὲ ὡς ὀπίσω ἀπηγγέλθη τῷ περιάνδρῳ πιστὸν γάρ οἱ ἦν τὸ συμβόλαιον, ὃς νεκρῷ ἐούσῃ
                  μελίσσῃ ἐμίγη, ἰθέως δὴ μετὰ τὴν ἀγγελίην κήρυγμα ἐποιήσατο ἐς τὸ ἥραιον ἐξιέναι
                  πάσας τὰς κορινθίων γυναῖκας. αἱ μὲν δὴ ὡς ἐς ὁρτὴν ἤισαν κόσμῳ τῷ καλλίστῳ
                  χρεώμεναι, ὁ δ᾽ ὑποστήσας τοὺς δορυφόρους ἀπέδυσέ σφεας πάσας ὁμοίως, τάς τε
                  ἐλευθέρας καὶ τὰς ἀμφιπόλους, συμφορήσας δὲ<add>τὰ ἱμάτια</add>ἐς ὄρυγμα μελίσσῃ
                  ἐπευχόμενος κατέκαιε. ταῦτα δέ οἱ ποιήσαντι καὶ τὸ δεύτερον πέμψαντι ἔφρασε τὸ
                  εἴδωλον τὸ μελίσσης ἐς τὸν κατέθηκε χῶρον τοῦ ξείνου τὴν παρακαταθήκην.</p>
               <p>τοιοῦτο μὲν ὑμῖν ἐστι ἡ τυραννίς, ὦ λακεδαιμόνιοι, καὶ τοιούτων ἔργων. ἡμέας δὲ
                  τοὺς κορινθίους τότε τε αὐτίκα θῶμα μέγα εἶχε ὅτε ὑμέας εἴδομεν μεταπεμπομένους
                  ἱππίην, νῦν τε δὴ καὶ μεζόνως θωμάζομεν λέγοντας ταῦτα. ἐπιμαρτυρόμεθά τε
                  ἐπικαλεόμενοι ὑμῖν θεοὺς τοὺς ἑλληνίους μὴ κατιστάναι τυραννίδας ἐς τὰς πόλις.
                  οὔκων παύσεσθε ἀλλὰ πειρήσεσθε παρὰ τὸ δίκαιον κατάγοντες ἱππίην; ἴστε ὑμῖν
                  κορινθίους γε οὐ συναινέοντας.</p>
            </div>
            <div
               n="93"
               type="chapter">
               <p>σωκλέης μὲν ἀπὸ κορίνθου πρεσβεύων ἔλεξε τάδε, ἱππίης δὲ αὐτὸν ἀμείβετο τοὺς
                  αὐτοὺς θεοὺς ἐπικαλέσας ἐκείνῳ, ἦ μὲν κορινθίους μάλιστα πάντων ἐπιποθήσειν
                  πεισιστρατίδας, ὅταν σφι ἥκωσι ἡμέραι αἱ κύριαι ἀνιᾶσθαι ὑπ᾽ ἀθηναίων. ἱππίης μὲν
                  τούτοισι ἀμείψατο οἷά τε τοὺς χρησμοὺς ἀτρεκέστατα ἀνδρῶν ἐξεπιστάμενος· οἱ δὲ
                  λοιποὶ τῶν συμμάχων τέως μὲν εἶχον ἐν ἡσυχίῃ σφέας αὐτούς, ἐπείτε δὲ σωκλέος
                  ἤκουσαν εἴπαντος ἐλευθέρως, ἅπας τις αὐτῶν φωνὴν ῥήξας αἱρέετο τοῦ κορινθίου τὴν
                  γνώμην, λακεδαιμονίοισί τε ἐπεμαρτύροντο μὴ ποιέειν μηδὲν νεώτερον περὶ πόλιν
                  ἑλλάδα.</p>
            </div>
            <div
               n="94"
               type="chapter">
               <p>οὕτω μὲν ταῦτα ἐπαύσθη. ἱππίῃ δὲ ἐνθεῦτεν ἀπελαυνομένῳ ἐδίδου μὲν ἀμύντης ὁ
                  μακεδὼν ἀνθεμοῦντα, ἐδίδοσαν δὲ θεσσαλοὶ ἰωλκόν· ὁ δὲ τούτων μὲν οὐδέτερα αἱρέετο,
                  ἀνεχώρεε δὲ ὀπίσω ἐς σίγειον, τὸ εἷλε πεισίστρατος αἰχμῇ παρὰ μυτιληναίων,
                  κρατήσας δὲ αὐτοῦ κατέστησε τύραννον εἶναι παῖδα τὸν ἑωυτοῦ νόθον ἡγησίστρατον,
                  γεγονότα ἐξ ἀργείης γυναικός, ὃς οὐκ ἀμαχητὶ εἶχε τὰ παρέλαβε παρὰ πεισιστράτου.
                  ἐπολέμεον γὰρ ἔκ τε ἀχιλληίου πόλιος ὁρμώμενοι καὶ σιγείου ἐπὶ χρόνον συχνὸν
                  μυτιληναῖοί τε καὶ ἀθηναῖοι, οἱ μὲν ἀπαιτέοντες τὴν χώρην, ἀθηναῖοι δὲ οὔτε
                  συγγινωσκόμενοι ἀποδεικνύντες τε λόγῳ οὐδὲν μᾶλλον αἰολεῦσι μετεὸν τῆς ἰλιάδος
                  χώρης ἢ οὐ καὶ σφίσι καὶ τοῖσι ἄλλοισι, ὅσοι ἑλλήνων συνεπρήξαντο μενέλεῳ τὰς
                  ἑλένης ἁρπαγάς.</p>
            </div>
            <div
               n="95"
               type="chapter">
               <p>πολεμεόντων δέ σφεων παντοῖα καὶ ἄλλα ἐγένετο ἐν τῇσι μάχῃσι, ἐν δὲ δὴ καὶ ἀλκαῖος
                  ὁ ποιητὴς συμβολῆς γενομένης καὶ νικώντων ἀθηναίων αὐτὸς μὲν φεύγων ἐκφεύγει, τὰ
                  δέ οἱ ὅπλα ἴσχουσι ἀθηναῖοι καί σφεα ἀνεκρέμασαν πρὸς τὸ ἀθήναιον τὸ ἐν σιγείῳ.
                  ταῦτα δὲ ἀλκαῖος ἐν μέλεϊ ποιήσας ἐπιτιθεῖ ἐς μυτιλήνην ἐξαγγελλόμενος τὸ ἑωυτοῦ
                  πάθος μελανίππῳ ἀνδρὶ ἑταίρῳ. μυτιληναίους δὲ καὶ ἀθηναίους κατήλλαξε περίανδρος ὁ
                  κυψέλου· τούτῳ γὰρ διαιτητῇ ἐπετράποντο· κατήλλαξε δὲ ὧδε, νέμεσθαι ἑκατέρους τὴν
                  ἔχουσι. σίγειον μέν νυν οὕτω ἐγένετο ὑπ᾽ ἀθηναίοισι.</p>
            </div>
            <div
               n="96"
               type="chapter">
               <p>ἱππίης δὲ ἐπείτε ἀπίκετο ἐκ τῆς λακεδαίμονος ἐς τὴν ἀσίην, πᾶν χρῆμα ἐκίνεε,
                  διαβάλλων τε τοὺς ἀθηναίους πρὸς τὸν ἀρταφρένεα καὶ ποιέων ἅπαντα ὅκως αἱ ἀθῆναι
                  γενοίατο ὑπ᾽ ἑωυτῷ τε καὶ δαρείῳ. ἱππίης τε δὴ ταῦτα ἔπρησσε καὶ οἱ ἀθηναῖοι
                  πυθόμενοι ταῦτα πέμπουσι ἐς σάρδις ἀγγέλους, οὐκ ἐῶντες τοὺς πέρσας πείθεσθαι
                  ἀθηναίων τοῖσι φυγάσι. ὁ δὲ ἀρταφρένης ἐκέλευέ σφεας, εἰ βουλοίατο σόοι εἶναι,
                  καταδέκεσθαι ὀπίσω ἱππίην. οὐκ ὦν δὴ ἐνεδέκοντο τοὺς λόγους ἀποφερομένους οἱ
                  ἀθηναῖοι· οὐκ ἐνδεκομένοισι δέ σφι ἐδέδοκτο ἐκ τοῦ φανεροῦ τοῖσι πέρσῃσι πολεμίους
                  εἶναι.</p>
            </div>
            <div
               n="97"
               type="chapter">
               <p>νομίζουσι δὲ ταῦτα καὶ διαβεβλημένοισι ἐς τοὺς πέρσας ἐν τούτῳ δὴ τῷ καιρῷ ὁ
                  μιλήσιος ἀρισταγόρης ὑπὸ κλεομένεος τοῦ λακεδαιμονίου ἐξελασθεὶς ἐκ τῆς σπάρτης
                  ἀπίκετο ἐς τὰς ἀθήνας· αὕτη γὰρ ἡ πόλις τῶν λοιπέων ἐδυνάστευε μέγιστον. ἐπελθὼν
                  δὲ ἐπὶ τὸν δῆμον ὁ ἀρισταγόρης ταὐτὰ ἔλεγε τὰ καὶ ἐν τῇ σπάρτῃ περὶ τῶν ἀγαθῶν τῶν
                  ἐν τῇ ἀσίῃ καὶ τοῦ πολέμου τοῦ περσικοῦ, ὡς οὔτε ἀσπίδα οὔτε δόρυ νομίζουσι
                  εὐπετέες τε χειρωθῆναι εἴησαν. ταῦτά τε δὴ ἔλεγε καὶ πρὸς τούτοισι τάδε, ὡς οἱ
                  μιλήσιοι τῶν ἀθηναίων εἰσὶ ἄποικοι, καὶ οἰκός σφεας εἴη ῥύεσθαι δυναμένους μέγα·
                  καὶ οὐδὲν ὅ τι οὐκ ὑπίσχετο οἷα κάρτα δεόμενος, ἐς ὃ ἀνέπεισέ σφεας. πολλοὺς γὰρ
                  οἶκε εἶναι εὐπετέστερον διαβάλλειν ἢ ἕνα, εἰ κλεομένεα μὲν τὸν λακεδαιμόνιον
                  μοῦνον οὐκ οἷός τε ἐγένετο διαβάλλειν, τρεῖς δὲ μυριάδας ἀθηναίων ἐποίησε τοῦτο.
                  ἀθηναῖοι μὲν δὴ ἀναπεισθέντες ἐψηφίσαντο εἴκοσι νέας ἀποστεῖλαι βοηθοὺς ἴωσι,
                  στρατηγὸν ἀποδέξαντες αὐτέων εἶναι μελάνθιον, ἄνδρα τῶν ἀστῶν ἐόντα τὰ πάντα
                  δόκιμον. αὗται δὲ αἱ νέες ἀρχὴ κακῶν ἐγένοντο ἕλλησί τε καὶ βαρβάροισι.</p>
            </div>
            <div
               n="98"
               type="chapter">
               <p>ἀρισταγόρης δὲ προπλώσας καὶ ἀπικόμενος ἐς τὴν μίλητον, ἐξευρὼν βούλευμα ἀπ᾽ οὗ
                  ἴωσι μὲν οὐδεμία ἔμελλε ὠφελίη ἔσεσθαι οὐδ᾽ ὦν οὐδὲ τούτου εἵνεκα ἐποίεε, ἀλλ᾽
                  ὅκως βασιλέα δαρεῖον λυπήσειε , ἔπεμψε ἐς τὴν φρυγίην ἄνδρα ἐπὶ τοὺς παίονας τοὺς
                  ἀπὸ στρυμόνος ποταμοῦ αἰχμαλώτους γενομένους ὑπὸ μεγαβάζου, οἰκέοντας δὲ τῆς
                  φρυγίης χῶρόν τε καὶ κώμην ἐπ᾽ ἑωυτῶν, ὃς ἐπείτε ἀπίκετο ἐς τοὺς παίονας, ἔλεγε τάδε·<q
                     n="241"
                     who="#herald-Aristagoras">ἄνδρες παίονες, ἔπεμψέ με ἀρισταγόρης ὁ μιλήτου
                     τύραννος σωτηρίην ὑποθησόμενον ὑμῖν, ἤν περ βούλησθε πείθεσθαι. νῦν γὰρ ἰωνίη
                     πᾶσα ἀπέστηκε ἀπὸ βασιλέος, καὶ ὑμῖν παρέχει σῴζεσθαι ἐπὶ τὴν ὑμετέρην αὐτῶν.
                     μέχρι μὲν θαλάσσης αὐτοῖσι ὑμῖν, τὸ δὲ ἀπὸ τούτου ἡμῖν ἤδη μελήσει.</q>ταῦτα δὲ
                  ἀκούσαντες οἱ παίονες κάρτα τε ἀσπαστὸν ἐποιήσαντο καὶ ἀναλαβόντες παῖδας καὶ
                  γυναῖκας ἀπεδίδρησκον ἐπὶ θάλασσαν· οἱ δέ τινες αὐτῶν καὶ κατέμειναν ἀρρωδήσαντες
                  αὐτοῦ. ἐπείτε δὲ οἱ παίονες ἀπίκοντο ἐπὶ θάλασσαν, ἐνθεῦτεν ἐς χίον διέβησαν.
                  ἐόντων δὲ ἤδη ἐν χίῳ κατὰ πόδας ἐληλύθεε περσέων ἵππος πολλὴ διώκουσα τοὺς
                  παίονας· ὡς δὲ οὐ κατέλαβον, ἐπηγγέλλοντο ἐς τὴν χίον τοῖσι παίοσι ὅκως ἂν ὀπίσω
                  ἀπέλθοιεν. οἱ δὲ παίονες τοὺς λόγους οὐκ ἐνεδέκοντο, ἀλλ᾽ ἐκ χίου μὲν χῖοί σφεας
                  ἐς λέσβον ἤγαγον, λέσβιοι δὲ ἐς δορίσκον ἐκόμισαν· ἐνθεῦτεν δὲ πεζῇ κομιζόμενοι
                  ἀπίκοντο ἐς παιονίην.</p>
            </div>
            <div
               n="99"
               type="chapter">
               <p><seg
                     n="1">ἀρισταγόρης δέ, ἐπειδὴ οἵ τε ἀθηναῖοι ἀπίκοντο εἴκοσι νηυσί, ἅμα ἀγόμενοι
                     ἐρετριέων πέντε τριήρεας, οἳ οὐ τὴν ἀθηναίων χάριν ἐστρατεύοντο ἀλλὰ τὴν αὐτῶν
                     μιλησίων, ὀφειλόμενά σφι ἀποδιδόντες οἱ γὰρ δὴ μιλήσιοι πρότερον τοῖσι
                     ἐρετριεῦσι τὸν πρὸς χαλκιδέας πόλεμον συνδιήνεικαν ὅτε περ καὶ χαλκιδεῦσι ἀντία
                     ἐρετριέων καὶ μιλησίων σάμιοι ἐβοήθεον , οὗτοι ὦν ἐπείτε σφι ἀπίκοντο καὶ οἱ
                     ἄλλοι σύμμαχοι παρῆσαν, ἐποιέετο στρατηίην ὁ ἀρισταγόρης ἐς σάρδις.</seg><seg
                     n="2">αὐτὸς μὲν δὴ οὐκ ἐστρατεύετο ἀλλ᾽ ἐν μιλήτῳ ἔμενε, στρατηγοὺς δὲ ἄλλους
                     ἀπέδεξε μιλησίων εἶναι τὸν ἑωυτοῦ τε ἀδελφεὸν<persName>χαροπῖνον</persName>καὶ
                     τῶν ἄλλων ἀστῶν ἑρμόφαντον.</seg></p>
            </div>
            <div
               n="100"
               type="chapter">
               <p>ἀπικόμενοι δὲ τῷ στόλῳ τούτῳ ἴωνες ἐς ἔφεσον πλοῖα μὲν κατέλιπον ἐν κορησσῷ τῆς
                  ἐφεσίης, αὐτοὶ δὲ ἀνέβαινον χειρὶ πολλῇ, ποιεύμενοι ἐφεσίους ἡγεμόνας τῆς ὁδοῦ.
                  πορευόμενοι δὲ παρὰ ποταμὸν καΰστριον, ἐνθεῦτεν ἐπείτε ὑπερβάντες τὸν τμῶλον
                  ἀπίκοντο, αἱρέουσι σάρδις οὐδενός σφι ἀντιωθέντος, αἱρέουσι δὲ χωρὶς τῆς
                  ἀκροπόλιος τἆλλα πάντα· τὴν δὲ ἀκρόπολιν ἐρρύετο αὐτὸς ἀρταφρένης ἔχων ἀνδρῶν
                  δύναμιν οὐκ ὀλίγην.</p>
            </div>
            <div
               n="101"
               type="chapter">
               <p>τὸ δὲ μὴ λεηλατῆσαι ἑλόντας σφέας τὴν πόλιν ἔσχε τόδε. ἦσαν ἐν τῇσι σάρδισι οἰκίαι
                  αἱ μὲν πλέονες καλάμιναι, ὅσαι δ᾽ αὐτέων καὶ πλίνθιναι ἦσαν καλάμου εἶχον τὰς
                  ὀροφάς. τουτέων δὴ μίαν τῶν τις στρατιωτέων ὡς ἐνέπρησε, αὐτίκα ἀπ᾽ οἰκίης ἐπ᾽
                  οἰκίην ἰὸν τὸ πῦρ ἐπενέμετο τὸ ἄστυ πᾶν. καιομένου δὲ τοῦ ἄστεος οἱ λυδοί τε καὶ
                  ὅσοι περσέων ἐνῆσαν ἐν τῇ πόλι, ἀπολαμφθέντες πάντοθεν ὥστε τὰ περιέσχατα
                  νεμομένου τοῦ πυρὸς καὶ οὐκ ἔχοντες ἐξήλυσιν ἐκ τοῦ ἄστεος, συνέρρεον ἔς τε τὴν
                  ἀγορὴν καὶ ἐπὶ τὸν πακτωλὸν ποταμόν, ὅς σφι ψῆγμα χρυσοῦ καταφορέων ἐκ τοῦ τμώλου
                  διὰ μέσης τῆς ἀγορῆς ῥέει καὶ ἔπειτα ἐς τὸν ἕρμον ποταμὸν ἐκδιδοῖ, ὁ δὲ ἐς
                  θάλασσαν. ἐπὶ τοῦτον δὴ τὸν πακτωλὸν καὶ ἐς τὴν ἀγορὴν ἁθροιζόμενοι οἵ τε λυδοὶ
                  καὶ οἱ πέρσαι ἠναγκάζοντο ἀμύνεσθαι. οἱ δὲ ἴωνες ὁρῶντες τοὺς μὲν ἀμυνομένους τῶν
                  πολεμίων, τοὺς δὲ σὺν πλήθεϊ πολλῷ προσφερομένους ἐξανεχώρησαν δείσαντες πρὸς τὸ
                  ὄρος τὸ τμῶλον καλεόμενον, ἐνθεῦτεν δὲ ὑπὸ νύκτα ἀπαλλάσσοντο ἐπὶ τὰς νέας.</p>
            </div>
            <div
               n="102"
               type="chapter">
               <p>καὶ σάρδιες μὲν ἐνεπρήσθησαν, ἐν δὲ αὐτῇσι καὶ ἱρὸν ἐπιχωρίης θεοῦ κυβήβης, τὸ
                  σκηπτόμενοι οἱ πέρσαι ὕστερον ἀντενεπίμπρασαν τὰ ἐν ἕλλησι ἱρά. τότε δὲ οἱ πέρσαι
                  οἱ ἐντὸς ἅλυος ποταμοῦ νομοὺς ἔχοντες προπυνθανόμενοι ταῦτα συνηλίζοντο καὶ
                  ἐβοήθεον τοῖσι λυδοῖσι. καί κως ἐν μὲν σάρδισι οὐκέτι ἐόντας τοὺς ἴωνας
                  εὑρίσκουσι, ἑπόμενοι δὲ κατὰ στίβον αἱρέουσι αὐτοὺς ἐν ἐφέσῳ. καὶ ἀντετάχθησαν μὲν
                  οἱ ἴωνες, συμβαλόντες δὲ πολλὸν ἑσσώθησαν. καὶ πολλοὺς αὐτῶν οἱ πέρσαι φονεύουσι,
                  ἄλλους τε ὀνομαστούς, ἐν δὲ δὴ καὶ εὐαλκίδην στρατηγέοντα ἐρετριέων, στεφανηφόρους
                  τε ἀγῶνας ἀναραιρηκότα καὶ ὑπὸ σιμωνίδεω τοῦ κηίου πολλὰ αἰνεθέντα. οἳ δὲ αὐτῶν
                  ἀπέφυγον τὴν μάχην ἐσκεδάσθησαν ἀνὰ τὰς πόλις.</p>
            </div>
            <div
               n="103"
               type="chapter">
               <p>τότε μὲν δὴ οὕτω ἠγωνίσαντο. μετὰ δὲ ἀθηναῖοι μὲν τὸ παράπαν ἀπολιπόντες τοὺς
                  ἴωνας ἐπικαλεομένου σφέας πολλὰ δι᾽ ἀγγέλων ἀρισταγόρεω οὐκ ἔφασαν τιμωρήσειν σφι.
                  ἴωνες δὲ τῆς ἀθηναίων συμμαχίης στερηθέντες, οὕτω γάρ σφι ὑπῆρχε πεποιημένα ἐς
                  δαρεῖον, οὐδὲν δὴ ἧσσον τὸν πρὸς βασιλέα πόλεμον ἐσκευάζοντο. πλώσαντες δὲ ἐς τὸν
                  ἑλλήσποντον βυζάντιόν τε καὶ τὰς ἄλλας πόλις πάσας τὰς ταύτῃ ὑπ᾽ ἑωυτοῖσι
                  ἐποιήσαντο, ἐκπλώσαντές τε ἔξω τὸν ἑλλήσποντον καρίης τὴν πολλὴν προσεκτήσαντο
                  σφίσι σύμμαχον εἶναι· καὶ γὰρ τὴν καῦνον πρότερον οὐ βουλομένην συμμαχέειν, ὡς
                  ἐνέπρησαν τὰς σάρδις, τότε σφι καὶ αὕτη προσεγένετο.</p>
            </div>
            <div
               n="104"
               type="chapter">
               <p>κύπριοι δὲ ἐθελονταί σφι πάντες προσεγένοντο πλὴν<rs
                     type="ethnic">ἀμαθουσίων</rs>· ἀπέστησαν γὰρ καὶ οὗτοι ὧδε ἀπὸ μήδων. ἦν
                  ὀνήσιλος γόργου μὲν τοῦ σαλαμινίων βασιλέος ἀδελφεὸς νεώτερος, χέρσιος δὲ τοῦ
                  σιρώμου τοῦ εὐέλθοντος παῖς. οὗτος ὡνὴρ πολλάκις μὲν καὶ πρότερον τὸν γόργον
                  παρηγορέετο ἀπίστασθαι ἀπὸ βασιλέος, τότε δέ, ὡς καὶ τοὺς ἴωνας ἐπύθετο ἀπεστάναι,
                  πάγχυ ἐπικείμενος ἐνῆγε. ὡς δὲ οὐκ ἔπειθε τὸν γόργον, ἐνθαῦτά μιν φυλάξας
                  ἐξελθόντα τὸ ἄστυ τὸ σαλαμινίων ὁ ὀνήσιλος ἅμα τοῖσι ἑωυτοῦ στασιώτῃσι ἀπεκλήισε
                  τῶν πυλέων. γόργος μὲν δὴ στερηθεὶς τῆς πόλιος ἔφευγε ἐς μήδους· ὀνήσιλος δὲ ἦρχε
                  σαλαμῖνος καὶ ἀνέπειθε πάντας κυπρίους συναπίστασθαι. τοὺς μὲν δὴ ἄλλους ἀνέπεισε,<rs
                     type="ethnic">ἀμαθουσίους</rs>δὲ οὐ βουλομένους οἱ πείθεσθαι ἐπολιόρκεε
                  προσκατήμενος.</p>
            </div>
            <div
               n="105"
               type="chapter">
               <p>ὀνήσιλος μέν νυν ἐπολιόρκεε<placeName>ἀμαθοῦντα</placeName>, βασιλέϊ δὲ δαρείῳ ὡς
                  ἐξαγγέλθη σάρδις ἁλούσας ἐμπεπρῆσθαι ὑπό τε ἀθηναίων καὶ ἰώνων, τὸν δὲ ἡγεμόνα
                  γενέσθαι τῆς συλλογῆς ὥστε ταῦτα συνυφανθῆναι τὸν μιλήσιον ἀρισταγόρην, πρῶτα μὲν
                  λέγεται αὐτόν, ὡς ἐπύθετο ταῦτα, ἰώνων οὐδένα λόγον ποιησάμενον, εὖ εἰδότα ὡς
                  οὗτοί γε οὐ καταπροΐξονται ἀποστάντες, εἰρέσθαι οἵτινες εἶεν οἱ ἀθηναῖοι, μετὰ δὲ
                  πυθόμενον αἰτῆσαι τὸ τόξον, λαβόντα δὲ καὶ ἐπιθέντα ὀϊστὸν ἄνω πρὸς τὸν οὐρανὸν
                  ἀπεῖναι, καί μιν ἐς τὸν ἠέρα βάλλοντα εἰπεῖν·<q
                     n="242"
                     who="#Darius">ὦ ζεῦ, ἐκγενέσθαι μοι ἀθηναίους τείσασθαι</q>, εἴπαντα δὲ ταῦτα
                  προστάξαι ἑνὶ τῶν θεραπόντων δείπνου προκειμένου αὐτῷ ἐς τρὶς ἑκάστοτε εἰπεῖν·<q
                     n="243"
                     who="#dinner-servant">δέσποτα, μέμνεο τῶν ἀθηναίων.</q></p>
            </div>
            <div
               n="106"
               type="chapter">
               <p>προστάξας δὲ ταῦτα εἶπε, καλέσας ἐς ὄψιν ἱστιαῖον τὸν μιλήσιον, τὸν ὁ δαρεῖος
                  κατεῖχε χρόνον ἤδη πολλόν·<q
                     n="244"
                     who="#Darius">πυνθάνομαι, ἱστιαῖε, ἐπίτροπον τὸν σόν, τῷ σὺ μίλητον ἐπέτρεψας,
                     νεώτερα ἐς ἐμὲ πεποιηκέναι πρήγματα· ἄνδρας γάρ μοι ἐκ τῆς ἑτέρης ἠπείρου
                     ἐπαγαγὼν καὶ ἴωνας σὺν αὐτοῖσι τοὺς δώσοντας ἐμοὶ δίκην τῶν ἐποίησαν, τούτους
                     ἀναγνώσας ἅμα ἐκείνοισι ἕπεσθαι σαρδίων με ἀπεστέρησε. νῦν ὦν κῶς τοι ταῦτα
                     φαίνεται ἔχειν καλῶς; κῶς δὲ ἄνευ τῶν σῶν βουλευμάτων τοιοῦτό τι ἐπρήχθη; ὅρα
                     μὴ ἐξ ὑστέρης σεωυτὸν ἐν αἰτίῃ σχῇς.</q>εἶπε πρὸς ταῦτα ἱστιαῖος·<q
                     n="245"
                     who="#Histiaeus">βασιλεῦ, κοῖον ἐφθέγξαο ἔπος, ἐμὲ βουλεῦσαι πρῆγμα ἐκ τοῦ σοί
                     τι ἢ μέγα ἢ σμικρὸν ἔμελλε λυπηρὸν ἀνασχήσειν; τί δ᾽ ἂν ἐπιδιζήμενος ποιοῖμι
                     ταῦτα, τέο δὲ ἐνδεὴς ἐών; τῷ πάρα μὲν πάντα ὅσα περ σοί, πάντων δὲ πρὸς σέο
                     βουλευμάτων ἐπακούειν ἀξιοῦμαι. ἀλλ᾽ εἴπερ τι τοιοῦτο οἷον σὺ εἴρηκας πρήσσει ὁ
                     ἐμὸς ἐπίτροπος, ἴσθι αὐτὸν ἐπ᾽ ἑωυτοῦ βαλλόμενον πεπρηχέναι. ἀρχὴν δὲ ἔγωγε
                     οὐδὲ ἐνδέκομαι τὸν λόγον, ὅκως τι μιλήσιοι καὶ ὁ ἐμὸς ἐπίτροπος νεώτερον
                     πρήσσουσι περὶ πρήγματα τὰ σά· εἰ δ᾽ ἄρα τι τοιοῦτο ποιεῦσι καὶ σὺ τὸ ἐὸν
                     ἀκήκοας, ὦ βασιλεῦ, μάθε οἷον πρῆγμα ἐργάσαο ἐμὲ ἀπὸ θαλάσσης ἀνάσπαστον
                     ποιήσας. ἴωνες γὰρ οἴκασι ἐμέο ἐξ ὀφθαλμῶν σφι γενομένου ποιῆσαι τῶν πάλαι
                     ἵμερον εἶχον· ἐμέο δ᾽ ἂν ἐόντος ἐν ἰωνίῃ οὐδεμία πόλις ὑπεκίνησε. νῦν ὦν ὡς
                     τάχος ἄφες με πορευθῆναι ἐς ἰωνίην, ἵνα τοι κεῖνά τε πάντα καταρτίσω ἐς τὠυτὸ
                     καὶ τὸν μιλήτου ἐπίτροπον τοῦτον τὸν ταῦτα μηχανησάμενον ἐγχειρίθετον παραδῶ.
                     ταῦτα δὲ κατὰ νόον τὸν σὸν ποιήσας θεοὺς ἐπόμνυμι τοὺς βασιληίους μὴ μὲν
                     πρότερον ἐκδύσεσθαι τὸν ἔχων κιθῶνα καταβήσομαι ἐς ἰωνίην πρὶν ἄν τοι σαρδὼ
                     νῆσον τὴν μεγίστην δασμοφόρον ποιήσω.</q></p>
            </div>
            <div
               n="107"
               type="chapter">
               <p>ἱστιαῖος μὲν δὴ λέγων ταῦτα διέβαλλε, δαρεῖος δὲ ἐπείθετο καί μιν ἀπίει,
                  ἐντειλάμενος, ἐπεὰν τὰ ὑπέσχετό οἱ ἐπιτελέα ποιήσῃ, παραγίνεσθαί οἱ ὀπίσω ἐς τὰ
                  σοῦσα.</p>
            </div>
            <div
               n="108"
               type="chapter">
               <p><seg
                     n="1">ἐν ᾧ δὲ ἡ ἀγγελίη τε περὶ τῶν σαρδίων παρὰ βασιλέα ἀνήιε καὶ δαρεῖος τὰ
                     περὶ τὸ τόξον ποιήσας ἱστιαίῳ ἐς λόγους ἦλθε καὶ ἱστιαῖος μεμετειμένος ὑπὸ
                     δαρείου ἐκομίζετο ἐπὶ θάλασσαν, ἐν τούτῳ παντὶ τῷ χρόνῳ ἐγίνετο τάδε.
                     πολιορκέοντι τῷ σαλαμινίῳ ὀνησίλῳ<rs
                        type="ethnic">ἀμαθουσίους</rs>ἐξαγγέλλεται νηυσὶ στρατιὴν πολλὴν ἄγοντα
                     περσικὴν ἀρτύβιον ἄνδρα πέρσην προσδόκιμον ἐς τὴν κύπρον εἶναι.</seg><seg
                     n="2">πυθόμενος δὲ ταῦτα ὁ ὀνήσιλος κήρυκας διέπεμπε ἐς τὴν ἰωνίην
                     ἐπικαλεόμενός σφεας· ἴωνες δὲ οὐκ ἐς μακρὴν βουλευσάμενοι ἧκον πολλῷ στόλῳ.
                     ἴωνές τε δὴ παρῆσαν ἐς τὴν κύπρον καὶ οἱ πέρσαι νηυσὶ διαβάντες ἐκ τῆς κιλικίης
                     ἤισαν ἐπὶ τὴν σαλαμῖνα πεζῇ· τῇσι δὲ νηυσὶ οἱ φοίνικες περιέπλεον τὴν ἄκρην αἳ
                     καλεῦνται κληίδες τῆς κύπρου.</seg></p>
            </div>
            <div
               n="109"
               type="chapter">
               <p>τούτου δὲ τοιούτου γινομένου ἔλεξαν οἱ τύραννοι τῆς κύπρου, συγκαλέσαντες τῶν
                  ἰώνων τοὺς στρατηγούς·<q
                     n="246"
                     who="#tyrants-Cyprus">ἄνδρες ἴωνες, αἵρεσιν ὑμῖν δίδομεν ἡμεῖς οἱ κύπριοι
                     ὁκοτέροισι βούλεσθε προσφέρεσθαι ἢ πέρσῃσι ἢ φοίνιξι. εἰ μὲν γὰρ πεζῇ βούλεσθε
                     ταχθέντες περσέων διαπειρᾶσθαι, ὥρη ἂν εἴη ὑμῖν ἐκβάντας ἐκ τῶν νεῶν τάσσεσθαι
                     πεζῇ, ἡμέας δὲ ἐς τὰς νέας ἐσβαίνειν τὰς ὑμετέρας φοίνιξι ἀνταγωνιευμένους· εἰ
                     δὲ φοινίκων μᾶλλον βούλεσθε διαπειρᾶσθαι, ποιέειν χρεόν ἐστι ὑμέας, ὁκότερα ἂν
                     δὴ τούτων ἕλησθε, ὅκως τὸ κατ᾽ ὑμέας ἔσται ἥ τε ἰωνίη καὶ ἡ κύπρος
                     ἐλευθέρη.</q>εἶπαν ἴωνες πρὸς ταῦτα·<q
                     n="247"
                     who="#Ionians">ἡμέας δὲ ἀπέπεμψε τὸ κοινὸν τῶν ἰώνων φυλάξοντας τὴν θάλασσαν,
                     ἀλλ᾽ οὐκ ἵνα κυπρίοισι τὰς νέας παραδόντες αὐτοὶ πεζῇ πέρσῃσι προσφερώμεθα.
                     ἡμεῖς μέν νυν ἐπ᾽ οὗ ἐτάχθημεν ταύτῃ πειρησόμεθα εἶναι χρηστοί· ὑμέας δὲ χρεόν
                     ἐστι, ἀναμνησθέντας οἷα ἐπάσχετε δουλεύοντες πρὸς τῶν μήδων, γίνεσθαι ἄνδρας
                     ἀγαθούς.</q></p>
            </div>
            <div
               n="110"
               type="chapter">
               <p>ἴωνες μὲν τούτοισι ἀμείψαντο. μετὰ δὲ ἡκόντων ἐς τὸ πεδίον τὸ σαλαμινίων τῶν
                  περσέων διέτασσον οἱ βασιλέες τῶν κυπρίων τοὺς μὲν ἄλλους κυπρίους κατὰ τοὺς
                  ἄλλους στρατιώτας ἀντιτάσσοντες, σαλαμινίων δὲ καὶ σολίων ἀπολέξαντες τὸ ἄριστον
                  ἀντέτασσον πέρσῃσι· ἀρτυβίῳ δὲ τῷ στρατηγῷ τῶν περσέων ἐθελοντὴς ἀντετάσσετο
                  ὀνήσιλος.</p>
            </div>
            <div
               n="111"
               type="chapter">
               <p>ἤλαυνε δὲ ἵππον ὁ ἀρτύβιος δεδιδαγμένον πρὸς ὁπλίτην ἵστασθαι ὀρθόν. πυθόμενος ὦν
                  ταῦτα ὁ ὀνήσιλος, ἦν γάρ οἱ ὑπασπιστὴς γένος μὲν κάρ, τὰ δὲ πολέμια κάρτα δόκιμος
                  καὶ ἄλλως λήματος πλέος, εἶπε πρὸς τοῦτον·<q
                     n="248"
                     who="#Onesilos">πυνθάνομαι τὸν ἀρτυβίου ἵππον ἱστάμενον ὀρθὸν καὶ ποσὶ καὶ
                     στόματι κατεργάζεσθαι πρὸς τὸν ἂν προσενειχθῇ. σὺ ὦν βουλευσάμενος εἰπὲ αὐτίκα
                     ὁκότερον βούλεαι φυλάξας πλῆξαι, εἴτε τὸν ἵππον εἴτε αὐτὸν ἀρτύβιον.</q>εἶπε
                  πρὸς ταῦτα ὁ ὀπέων αὐτοῦ·<q
                     n="249"
                     who="#Carian-servant">ὦ βασιλεῦ, ἕτοιμος μὲν ἐγώ εἰμι ποιέειν καὶ ἀμφότερα καὶ
                     τὸ ἕτερον αὐτῶν καὶ πάντως τὸ ἂν σὺ ἐπιτάσσῃς· ὡς μέντοι ἔμοιγε δοκέει εἶναι
                     τοῖσι σοῖσι πρήγμασι προσφερέστερον, φράσω. βασιλέα μὲν καὶ στρατηγὸν χρεὸν
                     εἶναί φημι βασιλέϊ τε καὶ στρατηγῷ προσφέρεσθαι· ἤν τε γὰρ κατέλῃς ἄνδρα
                     στρατηγόν, μέγα τοι γίνεται, καὶ δεύτερα, ἢν σὲ ἐκεῖνος, τὸ μὴ γένοιτο, ὑπὸ
                     ἀξιοχρέου καὶ ἀποθανεῖν ἡμίσεα συμφορή· ἡμέας δὲ τοὺς ὑπηρέτας ἑτέροισί τε
                     ὑπηρέτῃσι προσφέρεσθαι καὶ πρὸς ἵππον. τοῦ σὺ τὰς μηχανὰς μηδὲν φοβηθῇς· ἐγὼ
                     γάρ τοι ὑποδέκομαι μή μιν ἀνδρὸς ἔτι γε μηδενὸς στήσεσθαι ἐναντίον.</q></p>
            </div>
            <div
               n="112"
               type="chapter">
               <p>ταῦτα εἶπε, καὶ μεταυτίκα συνέμισγε τὰ στρατόπεδα πεζῇ καὶ νηυσί. νηυσὶ μέν νυν
                  ἴωνες ἄκροι γενόμενοι ταύτην τὴν ἡμέρην ὑπερεβάλοντο τοὺς φοίνικας, καὶ τούτων
                  σάμιοι ἠρίστευσαν. πεζῇ δέ, ὡς συνῆλθον τὰ στρατόπεδα, συμπεσόντα ἐμάχοντο· κατὰ
                  δὲ τοὺς στρατηγοὺς ἀμφοτέρους τάδε ἐγίνετο. ὡς προσεφέρετο πρὸς τὸν ὀνήσιλον ὁ
                  ἀρτύβιος ἐπὶ τοῦ ἵππου κατήμενος, ὁ ὀνήσιλος κατὰ συνεθήκατο τῷ ὑπασπιστῇ παίει
                  προσφερόμενον αὐτὸν τὸν ἀρτύβιον· ἐπιβάλλοντος δὲ τοῦ ἵππου τοὺς πόδας ἐπὶ τὴν τοῦ
                  ὀνησίλου ἀσπίδα, ἐνθαῦτα ὁ κὰρ δρεπάνῳ πλήξας ἀπαράσσει τοῦ ἵππου τοὺς πόδας·</p>
            </div>
            <div
               n="113"
               type="chapter">
               <p>ἀρτύβιος μὲν δὴ ὁ στρατηγὸς τῶν περσέων ὁμοῦ τῷ ἵππῳ πίπτει αὐτοῦ ταύτῃ. μαχομένων
                  δὲ καὶ τῶν ἄλλων στησήνωρ, τύραννος ἐὼν κουρίου, προδιδοῖ ἔχων δύναμιν ἀνδρῶν περὶ
                  ἑωυτὸν οὐ σμικρήν οἱ δὲ κουριέες οὗτοι λέγονται εἶναι ἀργείων ἄποικοι . προδόντων
                  δὲ τῶν κουριέων αὐτίκα καὶ τὰ σαλαμινίων πολεμιστήρια ἅρματα τὠυτὸ τοῖσι κουριεῦσι
                  ἐποίευν. γενομένων δὲ τούτων κατυπέρτεροι ἦσαν οἱ πέρσαι τῶν κυπρίων. τετραμμένου
                  δὲ τοῦ στρατοπέδου ἄλλοι τε ἔπεσον πολλοὶ καὶ δὴ καὶ ὀνήσιλός τε ὁ χέρσιος, ὅς περ
                  τὴν κυπρίων ἀπόστασιν ἔπρηξε, καὶ ὁ σολίων βασιλεὺς ἀριστόκυπρος ὁ φιλοκύπρου,
                  φιλοκύπρου δὲ τούτου τὸν σόλων ὁ ἀθηναῖος ἀπικόμενος ἐς κύπρον ἐν ἔπεσι αἴνεσε
                  τυράννων μάλιστα.</p>
            </div>
            <div
               n="114"
               type="chapter">
               <p>ὀνησίλου μέν νυν<rs
                     type="ethnic">ἀμαθούσιοι</rs>, ὅτι σφέας ἐπολιόρκησε, ἀποταμόντες τὴν κεφαλὴν
                  ἐκόμισαν ἐς<placeName>ἀμαθοῦντα</placeName>καί μιν ἀνεκρέμασαν ὑπὲρ τῶν πυλέων.
                  κρεμαμένης δὲ τῆς κεφαλῆς καὶ ἤδη ἐούσης κοίλης ἐσμὸς μελισσέων ἐσδὺς ἐς αὐτὴν
                  κηρίων μιν ἐνέπλησε. τούτου δὲ γενομένου τοιούτου, ἐχρέωντο γὰρ περὶ αὐτῆς οἱ<rs
                     type="ethnic">ἀμαθούσιοι</rs>, ἐμαντεύθη σφι τὴν μὲν κεφαλὴν κατελόντας θάψαι,
                  ὀνησίλῳ δὲ θύειν ὡς ἥρωι ἀνὰ πᾶν ἔτος, καί σφι ποιεῦσι ταῦτα ἄμεινον συνοίσεσθαι.<rs
                     type="ethnic">ἀμαθούσιοι</rs>μέν νυν ἐποίευν ταῦτα καὶ τὸ μέχρι ἐμέο.</p>
            </div>
            <div
               n="115"
               type="chapter">
               <p>ἴωνες δὲ οἱ ἐν κύπρῳ ναυμαχήσαντες ἐπείτε ἔμαθον τὰ πρήγματα τὰ ὀνησίλου
                  διεφθαρμένα καὶ τὰς πόλις τῶν κυπρίων πολιορκεομένας τὰς ἄλλας πλὴν σαλαμῖνος,
                  ταύτην δὲ γόργῳ τῷ προτέρῳ βασιλέϊ τοὺς σαλαμινίους παραδόντας, αὐτίκα μαθόντες οἱ
                  ἴωνες ταῦτα ἀπέπλεον ἐς τὴν ἰωνίην. τῶν δὲ ἐν κύπρῳ πολίων ἀντέσχε χρόνον ἐπὶ
                  πλεῖστον πολιορκεομένη σόλοι, τὴν πέριξ ὑπορύσσοντες τὸ τεῖχος πέμπτῳ μηνὶ εἷλον
                  οἱ πέρσαι.</p>
            </div>
            <div
               n="116"
               type="chapter">
               <p><seg
                     n="1">κύπριοι μὲν δὴ ἐνιαυτὸν ἐλεύθεροι γενόμενοι αὖτις ἐκ νέης κατεδεδούλωντο.
                     δαυρίσης δὲ ἔχων δαρείου θυγατέρα καὶ ὑμαίης τε καὶ ὀτάνης, ἄλλοι πέρσαι
                     στρατηγοί, ἔχοντες καὶ οὗτοι δαρείου θυγατέρας, ἐπιδιώξαντες τοὺς ἐς σάρδις
                     στρατευσαμένους ἰώνων καὶ ἐσαράξαντές σφεας ἐς τὰς νέας, τῇ μάχῃ ὡς
                     ἐπεκράτησαν, τὸ ἐνθεῦτεν ἐπιδιελόμενοι τὰς πόλις ἐπόρθεον.</seg></p>
            </div>
            <div
               n="117"
               type="chapter">
               <p><seg
                     n="1">δαυρίσης μὲν τραπόμενος πρὸς τὰς ἐν ἑλλησπόντῳ πόλις εἷλε μὲν δάρδανον,
                     εἷλε δὲ ἄβυδόν τε καὶ περκώτην καὶ λάμψακον καὶ παισόν ταύτας μίαν ἐπ᾽ ἡμέρῃ
                     ἑκάστῃ αἵρεε , ἀπὸ δὲ παισοῦ ἐλαύνοντί οἱ ἐπὶ πάριον πόλιν ἦλθέ οἱ ἀγγελίη τοὺς
                     κᾶρας τὠυτὸ ἴωσι φρονήσαντας ἀπεστάναι ἀπὸ περσέων. ἀποστρέψας ὦν ἐκ τοῦ
                     ἑλλησπόντου ἤλαυνε τὸν στρατὸν ἐπὶ τὴν καρίην.</seg></p>
            </div>
            <div
               n="118"
               type="chapter">
               <p>καί κως ταῦτα τοῖσι καρσὶ ἐξαγγέλθη πρότερον ἢ τὸν δαυρίσην ἀπικέσθαι. πυθόμενοι
                  δὲ οἱ κᾶρες συνελέγοντο ἐπὶ λευκάς τε στήλας καλεομένας καὶ ποταμὸν μαρσύην, ὃς
                  ῥέων ἐκ τῆς ἰδριάδος χώρης ἐς τὸν μαίανδρον ἐκδιδοῖ. συλλεχθέντων δὲ τῶν καρῶν
                  ἐνθαῦτα ἐγίνοντο βουλαὶ ἄλλαι τε πολλαὶ καὶ ἀρίστη γε δοκέουσα εἶναι ἐμοὶ ἡ
                  πιξωδάρου τοῦ μαυσώλου ἀνδρὸς κινδυέος, ὃς τοῦ κιλίκων βασιλέος συεννέσιος εἶχε
                  θυγατέρα. τούτου τοῦ ἀνδρὸς ἡ γνώμη ἔφερε διαβάντας τὸν μαίανδρον τοὺς κᾶρας καὶ
                  κατὰ νώτου ἔχοντας τὸν ποταμὸν οὕτω συμβάλλειν, ἵνα μὴ ἔχοντες ὀπίσω φεύγειν οἱ
                  κᾶρες αὐτοῦ τε μένειν ἀναγκαζόμενοι γινοίατο ἔτι ἀμείνονες τῆς φύσιος. αὕτη μέν
                  νυν οὐκ ἐνίκα ἡ γνώμη, ἀλλὰ τοῖσι πέρσῃσι κατὰ νώτου γίνεσθαι τὸν μαίανδρον μᾶλλον
                  ἢ σφίσι, δηλαδὴ ἢν φυγὴ τῶν περσέων γένηται καὶ ἑσσωθέωσι τῇ συμβολῇ, ὡς οὐκ
                  ἀπονοστήσουσι ἐς τὸν ποταμὸν ἐσπίπτοντες.</p>
            </div>
            <div
               n="119"
               type="chapter">
               <p>μετὰ δὲ παρεόντων καὶ διαβάντων τὸν μαίανδρον τῶν περσέων ἐνθαῦτα ἐπὶ τῷ μαρσύῃ
                  ποταμῷ συνέβαλόν τε τοῖσι πέρσῃσι οἱ κᾶρες καὶ μάχην ἐμαχέσαντο ἰσχυρὴν καὶ ἐπὶ
                  χρόνον πολλόν, τέλος δὲ ἑσσώθησαν διὰ πλῆθος. περσέων μὲν δὴ ἔπεσον ἄνδρες ἐς
                  δισχιλίους, καρῶν δὲ ἐς μυρίους. ἐνθεῦτεν δὲ οἱ διαφυγόντες αὐτῶν κατειλήθησαν ἐς
                  λάβραυνδα ἐς διὸς στρατίου ἱρόν, μέγα τε καὶ ἅγιον ἄλσος πλατανίστων μοῦνοι δὲ τῶν
                  ἡμεῖς ἴδμεν κᾶρές εἰσι οἳ διὶ στρατίῳ θυσίας ἀνάγουσι . κατειληθέντες δὲ ὦν οὗτοι
                  ἐνθαῦτα ἐβουλεύοντο περὶ σωτηρίης, ὁκότερα ἢ παραδόντες σφέας αὐτοὺς πέρσῃσι ἢ
                  ἐκλιπόντες τὸ παράπαν τὴν ἀσίην ἄμεινον πρήξουσι.</p>
            </div>
            <div
               n="120"
               type="chapter">
               <p>βουλευομένοισι δέ σφι ταῦτα παραγίνονται βοηθέοντες μιλήσιοί τε καὶ οἱ τούτων
                  σύμμαχοι· ἐνθαῦτα δὲ τὰ μὲν πρότερον οἱ κᾶρες ἐβουλεύοντο μετῆκαν, οἱ δὲ αὖτις
                  πολεμέειν ἐξ ἀρχῆς ἀρτέοντο. καὶ ἐπιοῦσί τε τοῖσι πέρσῃσι συμβάλλουσι καὶ
                  μαχεσάμενοι ἐπὶ πλέον ἢ πρότερον ἑσσώθησαν· πεσόντων δὲ τῶν πάντων πολλῶν μάλιστα
                  μιλήσιοι ἐπλήγησαν.</p>
            </div>
            <div
               n="121"
               type="chapter">
               <p>μετὰ δὲ τοῦτο τὸ τρῶμα ἀνέλαβόν τε καὶ ἀνεμαχέσαντο οἱ κᾶρες· πυθόμενοι γὰρ ὡς
                  στρατεύεσθαι ὁρμέαται οἱ πέρσαι ἐπὶ τὰς πόλις σφέων, ἐλόχησαν τὴν ἐν πηδάσοισι
                  ὁδόν, ἐς τὴν ἐμπεσόντες οἱ πέρσαι νυκτὸς διεφθάρησαν καὶ αὐτοὶ καὶ οἱ στρατηγοὶ
                  αὐτῶν, δαυρίσης καὶ ἀμόργης καὶ σισιμάκης· σὺν δέ σφι ἀπέθανε καὶ μύρσος ὁ γύγεω.
                  τοῦ δὲ λόχου τούτου ἡγεμὼν ἦν ἡρακλείδης ἰβανώλλιος ἀνὴρ<rs
                     type="ethnic">μυλασεύς</rs>. οὗτοι μέν νυν τῶν περσέων οὕτω διεφθάρησαν.</p>
            </div>
            <div
               n="122"
               type="chapter">
               <p>ὑμαίης δὲ καὶ αὐτὸς ἐὼν τῶν ἐπιδιωξάντων τοὺς ἐς σάρδις στρατευσαμένους ἰώνων,
                  τραπόμενος ἐς τὴν προποντίδα εἷλε κίον τὴν μυσίην. ταύτην δὲ ἐξελών, ὡς ἐπύθετο
                  τὸν ἑλλήσποντον ἐκλελοιπέναι δαυρίσην καὶ στρατεύεσθαι ἐπὶ καρίης, καταλιπὼν τὴν
                  προποντίδα ἐπὶ τὸν ἑλλήσποντον ἦγε τὸν στρατόν, καὶ εἷλε μὲν αἰολέας πάντας ὅσοι
                  τὴν ἰλιάδα νέμονται, εἷλε δὲ γέργιθας τοὺς ὑπολειφθέντας τῶν ἀρχαίων τευκρῶν.
                  αὐτός τε ὑμαίης αἱρέων ταῦτα τὰ ἔθνεα νούσῳ τελευτᾷ ἐν τῇ τρῳάδι.</p>
            </div>
            <div
               n="123"
               type="chapter">
               <p>οὗτος μὲν δὴ οὕτω ἐτελεύτησε· ἀρταφρένης δὲ ὁ σαρδίων ὕπαρχος καὶ ὀτάνης ὁ τρίτος
                  στρατηγὸς ἐτάχθησαν ἐπὶ τὴν ἰωνίην καὶ τὴν προσεχέα αἰολίδα στρατεύεσθαι. ἰωνίης
                  μέν νυν κλαζομενὰς αἱρέουσι, αἰολέων δὲ κύμην.</p>
            </div>
            <div
               n="124"
               type="chapter">
               <p>ἁλισκομένων δὲ τῶν πολίων, ἦν γάρ, ὡς διέδεξε, ἀρισταγόρης ὁ μιλήσιος ψυχὴν οὐκ
                  ἄκρος, ὃς ταράξας τὴν ἰωνίην καὶ ἐγκερασάμενος πρήγματα μεγάλα δρησμὸν ἐβούλευε,
                  ὁρέων ταῦτα, πρὸς δέ οἱ καὶ ἀδύνατα ἐφάνη βασιλέα δαρεῖον ὑπερβαλέσθαι· πρὸς ταῦτα
                  δὴ ὦν συγκαλέσας τοὺς συστασιώτας ἐβουλεύετο, λέγων ὡς ἄμεινον σφίσι εἴη
                  κρησφύγετόν τι ὑπάρχον εἶναι, ἢν ἄρα ἐξωθέωνται ἐκ τῆς μιλήτου, εἴτε δὴ ὦν ἐς
                  σαρδὼ ἐκ τοῦ τόπου τούτου ἄγοι ἐς ἀποικίην, εἴτε ἐς μύρκινον τὴν ἠδωνῶν, τὴν
                  ἱστιαῖος ἐτείχεε παρὰ δαρείου δωρεὴν λαβών. ταῦτα ἐπειρώτα ὁ ἀρισταγόρης.</p>
            </div>
            <div
               n="125"
               type="chapter">
               <p>ἑκαταίου μέν νυν τοῦ ἠγησάνδρου, ἀνδρὸς λογοποιοῦ, τουτέων μὲν ἐς οὐδετέρην
                  στέλλειν ἔφερε ἡ γνώμη, ἐν λέρῳ δὲ τῇ νήσῳ τεῖχος οἰκοδομησάμενον ἡσυχίην ἄγειν,
                  ἢν ἐκπέσῃ ἐκ τῆς μιλήτου· ἔπειτα δὲ ἐκ ταύτης ὁρμώμενον κατελεύσεσθαι ἐς τὴν
                  μίλητον.</p>
            </div>
            <div
               n="126"
               type="chapter">
               <p>ταῦτα μὲν δὴ ἑκαταῖος συνεβούλευε· αὐτῷ δὲ ἀρισταγόρῃ πλείστη ἡ γνώμη ἦν ἐς τὴν
                  μύρκινον ἀπάγειν. τὴν μὲν δὴ μίλητον ἐπιτρέπει πυθαγόρῃ ἀνδρὶ τῶν ἀστῶν δοκίμῳ,
                  αὐτὸς δὲ παραλαβὼν πάντα τὸν βουλόμενον ἔπλεε ἐς τὴν θρηίκην καὶ ἔσχε τὴν χώρην
                  ἐπ᾽ ἣν ἐστάλη. ἐκ δὲ ταύτης ὁρμώμενος ἀπόλλυται ὑπὸ θρηίκων αὐτός τε ὁ ἀρισταγόρης
                  καὶ ὁ στρατὸς αὐτοῦ, πόλιν περικατήμενος καὶ βουλομένων τῶν θρηίκων ὑποσπόνδων
                  ἐξιέναι.</p>
            </div>
         </div>
         <div
            n="6"
            type="book">
            <head>ερατω</head>
            <div
               n="1"
               type="chapter">
               <p>ἀρισταγόρης μέν νυν ἰωνίην ἀποστήσας οὕτω τελευτᾷ. ἱστιαῖος δὲ ὁ μιλήτου τύραννος
                  μεμετειμένος ὑπὸ δαρείου παρῆν ἐς σάρδις. ἀπιγμένον δὲ αὐτὸν ἐκ τῶν σούσων εἴρετο
                  ἀρταφρένης ὁ σαρδίων ὕπαρχος κατὰ κοῖόν τι δοκέοι ἴωνας ἀπεστάναι. ὁ δὲ οὔτε
                  εἰδέναι ἔφη ἐθώμαζέ τε τὸ γεγονὸς ὡς οὐδὲν δῆθεν τῶν παρεόντων πρηγμάτων
                  ἐπιστάμενος. ὁ δὲ ἀρταφρένης ὁρέων αὐτὸν τεχνάζοντα εἶπε, εἰδὼς τὴν ἀτρεκείην τῆς ἀποστάσιος·<q
                     n="250"
                     who="#Artaphrenes">οὕτω τοι, ἱστιαῖε, ἔχει κατὰ ταῦτα τὰ πρήγματα· τοῦτο τὸ
                     ὑπόδημα ἔρραψας μὲν σύ, ὑπεδήσατο δὲ ἀρισταγόρης.</q></p>
            </div>
            <div
               n="2"
               type="chapter">
               <p>ἀρταφρένης μὲν ταῦτα ἐς τὴν ἀπόστασιν ἔχοντα εἶπε· ἱστιαῖος δὲ δείσας ὡς συνιέντα
                  ἀρταφρένεα ὑπὸ τὴν πρώτην ἐπελθοῦσαν νύκτα ἀπέδρη ἐπὶ θάλασσαν, βασιλέα δαρεῖον
                  ἐξηπατηκώς· ὃς σαρδὼ νῆσον τὴν μεγίστην ὑποδεξάμενος κατεργάσεσθαι ὑπέδυνε τῶν
                  ἰώνων τὴν ἡγεμονίην τοῦ πρὸς δαρεῖον πολέμου. διαβὰς δὲ ἐς χίον ἐδέθη ὑπὸ χίων,
                  καταγνωσθεὶς πρὸς αὐτῶν νεώτερα πρήσσειν πρήγματα ἐς αὐτοὺς ἐκ δαρείου. μαθόντες
                  μέντοι οἱ χῖοι τὸν πάντα λόγον, ὡς πολέμιος εἴη βασιλέϊ, ἔλυσαν αὐτόν.</p>
            </div>
            <div
               n="3"
               type="chapter">
               <p>ἐνθαῦτα δὴ εἰρωτώμενος ὑπὸ τῶν ἰώνων ὁ ἱστιαῖος κατ᾽ ὅ τι προθύμως οὕτω ἐπέστειλε
                  τῷ ἀρισταγόρῃ ἀπίστασθαι ἀπὸ βασιλέος καὶ κακὸν τοσοῦτο εἴη ἴωνας ἐξεργασμένος,
                  τὴν μὲν γενομένην αὐτοῖσι αἰτίην οὐ μάλα ἐξέφαινε, ὁ δὲ ἔλεγέ σφι ὡς βασιλεὺς
                  δαρεῖος ἐβουλεύσατο φοίνικας μὲν ἐξαναστήσας ἐν τῇ ἰωνίῃ κατοικίσαι, ἴωνας δὲ ἐν
                  τῇ φοινίκῃ, καὶ τούτων εἵνεκα ἐπιστείλειε. οὐδέν τι πάντως ταῦτα βασιλέος
                  βουλευσαμένου ἐδειμάτου τοὺς ἴωνας.</p>
            </div>
            <div
               n="4"
               type="chapter">
               <p>μετὰ δὲ ὁ ἱστιαῖος δι᾽ ἀγγέλου ποιεύμενος ἑρμίππου ἀνδρὸς ἀταρνείτεω τοῖσι ἐν
                  σάρδισι ἐοῦσι περσέων ἔπεμπε βυβλία ὡς προλελεσχηνευμένων αὐτῷ ἀποστάσιος πέρι. ὁ
                  δὲ ἕρμιππος πρὸς τοὺς μὲν ἀπεπέμφθη οὐ διδοῖ, φέρων δὲ ἐνεχείρισε τὰ βυβλία τῷ
                  ἀρταφρένεϊ. ὁ δὲ μαθὼν ἅπαν τὸ γινόμενον ἐκέλευε τὸν ἕρμιππον τὰ μὲν παρὰ τοῦ
                  ἱστιαίου δοῦναι φέροντα τοῖσί περ ἔφερε, τὰ δὲ ἀμοιβαῖα τὰ παρὰ τῶν περσέων
                  ἀντιπεμπόμενα ἱστιαίῳ ἑωυτῷ δοῦναι. τούτων δὲ γενομένων φανερῶν ἀπέκτεινε ἐνθαῦτα
                  πολλοὺς περσέων ὁ ἀρταφρένης.</p>
            </div>
            <div
               n="5"
               type="chapter">
               <p>περὶ σάρδις μὲν δὴ ἐγίνετο ταραχή, ἱστιαῖον δὲ ταύτης ἀποσφαλέντα τῆς ἐλπίδος χῖοι
                  κατῆγον ἐς μίλητον, αὐτοῦ ἱστιαίου δεηθέντος. οἱ δὲ μιλήσιοι ἄσμενοι ἀπαλλαχθέντες
                  καὶ ἀρισταγόρεω οὐδαμῶς πρόθυμοι ἦσαν ἄλλον τύραννον δέκεσθαι ἐς τὴν χώρην, οἷα
                  ἐλευθερίης γευσάμενοι. καὶ δή, νυκτὸς γὰρ ἐούσης βίῃ ἐπειρᾶτο κατιὼν ὁ ἱστιαῖος ἐς
                  τὴν μίλητον, τιτρώσκεται τὸν μηρὸν ὑπό τεο τῶν μιλησίων. ὁ μὲν δὴ ὡς ἀπωστὸς τῆς
                  ἑωυτοῦ γίνεται, ἀπικνέεται ὀπίσω ἐς τὴν χίον· ἐνθεῦτεν δέ, οὐ γὰρ ἔπειθε τοὺς
                  χίους ὥστε ἑωυτῷ δοῦναι νέας, διέβη ἐς μυτιλήνην καὶ ἔπεισε λεσβίους δοῦναί οἱ
                  νέας. οἱ δὲ πληρώσαντες ὀκτὼ τριήρεας ἔπλεον ἅμα ἱστιαίῳ ἐς βυζάντιον, ἐνθαῦτα δὲ
                  ἱζόμενοι τὰς ἐκ τοῦ πόντου ἐκπλεούσας τῶν νεῶν ἐλάμβανον, πλὴν ἢ ὅσοι αὐτῶν
                  ἱστιαίῳ ἔφασαν ἕτοιμοι εἶναι πείθεσθαι.</p>
            </div>
            <div
               n="6"
               type="chapter">
               <p>ἱστιαῖος μέν νυν καὶ μυτιληναῖοι ἐποίευν ταῦτα. ἐπὶ δὲ μίλητον αὐτὴν ναυτικὸς
                  πολλὸς καὶ πεζὸς ἦν στρατὸς προσδόκιμος· συστραφέντες γὰρ οἱ στρατηγοὶ τῶν περσέων
                  καὶ ἓν ποιήσαντες στρατόπεδον ἤλαυνον ἐπὶ τὴν μίλητον, τἆλλα πολίσματα περὶ
                  ἐλάσσονος ποιησάμενοι. τοῦ δὲ ναυτικοῦ φοίνικες μὲν ἦσαν προθυμότατοι,
                  συνεστρατεύοντο δὲ καὶ κύπριοι νεωστὶ κατεστραμμένοι καὶ κίλικές τε καὶ
                  αἰγύπτιοι.</p>
            </div>
            <div
               n="7"
               type="chapter">
               <p>οἱ μὲν δὴ ἐπὶ τὴν μίλητον καὶ τὴν ἄλλην ἰωνίην ἐστρατεύοντο, ἴωνες δὲ πυνθανόμενοι
                  ταῦτα ἔπεμπον προβούλους σφέων αὐτῶν ἐς πανιώνιον. ἀπικομένοισι δὲ τούτοισι ἐς
                  τοῦτον τὸν χῶρον καὶ βουλευομένοισι ἔδοξε πεζὸν μὲν στρατὸν μηδένα συλλέγειν
                  ἀντίξοον πέρσῃσι, ἀλλὰ τὰ τείχεα ῥύεσθαι αὐτοὺς μιλησίους, τὸ δὲ ναυτικὸν πληροῦν
                  ὑπολιπομένους μηδεμίαν τῶν νεῶν, πληρώσαντας δὲ συλλέγεσθαι τὴν ταχίστην ἐς λάδην
                  προναυμαχήσοντας τῆς μιλήτου· ἡ δὲ λάδη ἐστὶ νῆσος μικρὴ ἐπὶ τῇ πόλι τῇ μιλησίων
                  κειμένη.</p>
            </div>
            <div
               n="8"
               type="chapter">
               <p>μετὰ δὲ ταῦτα πεπληρωμένῃσι τῇσι νηυσὶ παρῆσαν οἱ ἴωνες, σὺν δέ σφι καὶ αἰολέων οἳ
                  λέσβον νέμονται. ἐτάσσοντο δὲ ὧδε. τὸ μὲν πρὸς τὴν ἠῶ εἶχον κέρας αὐτοὶ μιλήσιοι,
                  νέας παρεχόμενοι ὀγδώκοντα· εἴχοντο δὲ τούτων πριηνέες δυώδεκα νηυσὶ καὶ μυήσιοι
                  τρισὶ νηυσί. μυησίων δὲ τήιοι εἴχοντο ἑπτακαίδεκα νηυσί, τηίων δὲ εἴχοντο χῖοι
                  ἑκατὸν νηυσί, πρὸς δὲ τούτοισι ἐρυθραῖοί τε ἐτάσσοντο καὶ φωκαιέες, ἐρυθραῖοι μὲν
                  ὀκτὼ νέας παρεχόμενοι, φωκαιέες δὲ τρεῖς. φωκαιέων δὲ εἴχοντο λέσβιοι νηυσὶ
                  ἑβδομήκοντα· τελευταῖοι δὲ ἐτάσσοντο ἔχοντες τὸ πρὸς ἑσπέρην κέρας σάμιοι ἑξήκοντα
                  νηυσί. πασέων δὲ τουτέων ὁ σύμπας ἀριθμὸς ἐγένετο τρεῖς καὶ πεντήκοντα καὶ
                  τριηκόσιαι τριήρεες.</p>
            </div>
            <div
               n="9"
               type="chapter">
               <p>αὗται μὲν ἰώνων ἦσαν. τῶν δὲ βαρβάρων τὸ πλῆθος τῶν νεῶν ἦσαν ἑξακόσιαι. ὡς δὲ καὶ
                  αὗται ἀπίκατο πρὸς τὴν μιλησίην καὶ ὁ πεζός σφι ἅπας παρῆν, ἐνθαῦτα οἱ περσέων
                  στρατηγοὶ πυθόμενοι τὸ πλῆθος τῶν ἰάδων νεῶν καταρρώδησαν μὴ οὐ δυνατοὶ γένωνται
                  ὑπερβαλέσθαι, καὶ οὕτω οὔτε τὴν μίλητον οἷοί τε ἔωσι ἐξελεῖν μὴ οὐκ ἐόντες
                  ναυκράτορες, πρός τε δαρείου κινδυνεύσωσι κακόν τι λαβεῖν. ταῦτα ἐπιλεγόμενοι
                  συλλέξαντες τῶν ἰώνων τοὺς τυράννους οἳ ὑπ᾽ ἀρισταγόρεω μὲν τοῦ μιλησίου
                  καταλυθέντες τῶν ἀρχέων ἔφευγον ἐς μήδους, ἐτύγχανον δὲ τότε συστρατευόμενοι ἐπὶ
                  τὴν μίλητον, τούτων τῶν ἀνδρῶν τοὺς παρεόντας συγκαλέσαντες ἔλεγόν σφι τάδε·<q
                     n="251"
                     who="#Persian-commanders">ἄνδρες ἴωνες, νῦν τις ὑμέων εὖ ποιήσας φανήτω τὸν
                     βασιλέος οἶκον· τοὺς γὰρ ἑωυτοῦ ἕκαστος ὑμέων πολιήτας πειράσθω ἀποσχίζων ἀπὸ
                     τοῦ λοιποῦ συμμαχικοῦ. προϊσχόμενοι δὲ ἐπαγγείλασθε τάδε, ὡς πείσονταί τε ἄχαρι
                     οὐδὲν διὰ τὴν ἀπόστασιν, οὐδέ σφι οὔτε τὰ ἱρὰ οὔτε τὰ ἴδια ἐμπεπρήσεται, οὐδὲ
                     βιαιότερον ἕξουσι οὐδὲν ἢ πρότερον εἶχον. εἰ δὲ ταῦτα μὲν οὐ ποιήσουσι, οἱ δὲ
                     πάντως διὰ μάχης ἐλεύσονται, τάδε ἤδη σφι λέγετε ἐπηρεάζοντες τά περ σφέας
                     κατέξει, ὡς ἑσσωθέντες τῇ μάχῃ ἐξανδραποδιεῦνται καὶ ὥς σφεων τοὺς παῖδας
                     ἐκτομίας ποιήσομεν, τὰς δὲ παρθένους ἀνασπάστους ἐς βάκτρα, καὶ ὡς τὴν χώρην
                     ἄλλοισι παραδώσομεν.</q></p>
            </div>
            <div
               n="10"
               type="chapter">
               <p>οἱ μὲν δὴ ἔλεγον ταῦτα, τῶν δὲ ἰώνων οἱ τύραννοι διέπεμπον νυκτὸς ἕκαστος ἐς τοὺς
                  ἑωυτοῦ ἐξαγγελλόμενος. οἱ δὲ ἴωνες, ἐς τοὺς καὶ ἀπίκοντο αὗται αἱ ἀγγελίαι,
                  ἀγνωμοσύνῃ τε διεχρέωντο καὶ οὐ προσίεντο τὴν προδοσίην, ἑωυτοῖσι δὲ ἕκαστοι
                  ἐδόκεον μούνοισι ταῦτα τοὺς πέρσας ἐπαγγέλλεσθαι. ταῦτα μέν νυν ἰθέως ἀπικομένων
                  ἐς τὴν μίλητον τῶν περσέων ἐγίνετο.</p>
            </div>
            <div
               n="11"
               type="chapter">
               <p>μετὰ δὲ τῶν ἰώνων συλλεχθέντων ἐς τὴν λάδην ἐγίνοντο ἀγοραί, καὶ δή κού σφι καὶ
                  ἄλλοι ἠγορόωντο, ἐν δὲ δὴ καὶ ὁ φωκαιεὺς στρατηγὸς διονύσιος, λέγων τάδε·<q
                     n="252"
                     who="#Dionysius">ἐπὶ ξυροῦ γὰρ ἀκμῆς ἔχεται ἡμῖν τὰ πρήγματα, ἄνδρες ἴωνες, ἢ
                     εἶναι ἐλευθέροισι ἢ δούλοισι, καὶ τούτοισι ὡς δρηπέτῃσι. νῦν ὦν ὑμεῖς ἢν μὲν
                     βούλησθε ταλαιπωρίας ἐνδέκεσθαι, τὸ παραχρῆμα μὲν πόνος ὑμῖν ἔσται, οἷοί τε δὲ
                     ἔσεσθε ὑπερβαλόμενοι τοὺς ἐναντίους εἶναι ἐλεύθεροι· εἰ δὲ μαλακίῃ τε καὶ
                     ἀταξίῃ διαχρήσησθε, οὐδεμίαν ὑμέων ἔχω ἐλπίδα μὴ οὐ δώσειν ὑμέας δίκην βασιλέϊ
                     τῆς ἀποστάσιος. ἀλλ᾽ ἐμοί τε πείθεσθε καὶ ἐμοὶ ὑμέας αὐτοὺς ἐπιτρέψατε· καὶ
                     ὑμῖν ἐγώ, θεῶν τὰ ἴσα νεμόντων, ὑποδέκομαι ἢ οὐ συμμείξειν τοὺς πολεμίους ἢ
                     συμμίσγοντας πολλὸν ἐλασσωθήσεσθαι.</q></p>
            </div>
            <div
               n="12"
               type="chapter">
               <p>ταῦτα ἀκούσαντες οἱ ἴωνες ἐπιτρέπουσι σφέας αὐτοὺς τῷ διονυσίῳ. ὁ δὲ ἀνάγων
                  ἑκάστοτε ἐπὶ κέρας τὰς νέας, ὅκως τοῖσι ἐρέτῃσι χρήσαιτο διέκπλοον ποιεύμενος τῇσι
                  νηυσὶ δ᾽ ἀλληλέων καὶ τοὺς ἐπιβάτας ὁπλίσειε, τὸ λοιπὸν τῆς ἡμέρης τὰς νέας ἔχεσκε
                  ἐπ᾽ ἀγκυρέων, παρεῖχέ τε τοῖσι ἴωσι πόνον δι᾽ ἡμέρης. μέχρι μέν νυν ἡμερέων ἑπτὰ
                  ἐπείθοντό τε καὶ ἐποίευν τὸ κελευόμενον, τῇ δὲ ἐπὶ ταύτῃσι οἱ ἴωνες, οἷα ἀπαθέες
                  ἐόντες πόνων τοιούτων τετρυμένοι τε ταλαιπωρίῃσί τε καὶ ἡλίῳ, ἔλεξαν πρὸς ἑωυτοὺς τάδε·<q
                     n="253"
                     who="#Ionians-in-fleet">τίνα δαιμόνων παραβάντες τάδε ἀναπίμπλαμεν; οἵτινες
                     παραφρονήσαντες καὶ ἐκπλώσαντες ἐκ τοῦ νόου ἀνδρὶ φωκαιέϊ ἀλαζόνι, παρεχομένῳ
                     νέας τρεῖς, ἐπιτρέψαντες ἡμέας αὐτοὺς ἔχομεν; ὁ δὲ παραλαβὼν ἡμέας λυμαίνεται
                     λύμῃσι ἀνηκέστοισι· καὶ δὴ πολλοὶ μὲν ἡμέων ἐς νούσους πεπτώκασι, πολλοὶ δὲ
                     ἐπίδοξοι τὠυτὸ τοῦτο πείσεσθαί εἰσι. πρό τε τούτων τῶν κακῶν ἡμῖν γε κρέσσον
                     καὶ ὅ τι ὦν ἄλλο παθεῖν ἐστι, καὶ τὴν μέλλουσαν δουληίην ὑπομεῖναι, ἥτις ἔσται,
                     μᾶλλον ἢ τῇ παρεούσῃ συνέχεσθαι. φέρετε, τοῦ λοιποῦ μὴ πειθώμεθα
                  αὐτοῦ.</q>ταῦτα ἔλεξαν, καὶ μετὰ ταῦτα αὐτίκα πείθεσθαι οὐδεὶς ἤθελε, ἀλλ᾽ οἷα
                  στρατιὴ σκηνάς τε πηξάμενοι ἐν τῇ νήσῳ ἐσκιητροφέοντο καὶ ἐσβαίνειν οὐκ ἐθέλεσκον
                  ἐς τὰς νέας οὐδ᾽ ἀναπειρᾶσθαι.</p>
            </div>
            <div
               n="13"
               type="chapter">
               <p>μαθόντες δὲ ταῦτα γινόμενα ἐκ τῶν ἰώνων οἱ στρατηγοὶ τῶν σαμίων ἐνθαῦτα δὴ παρ᾽
                  αἰάκεος τοῦ συλοσῶντος κείνους τοὺς πρότερον ἔπεμπε λόγους ὁ αἰάκης κελευόντων τῶν
                  περσέων δεόμενός σφεων ἐκλιπεῖν τὴν ἰώνων συμμαχίην, οἱ σάμιοι ὦν ὁρῶντες ἅμα μὲν
                  ἐοῦσαν ἀταξίην πολλὴν ἐκ τῶν ἰώνων ἐδέκοντο τοὺς λόγους, ἅμα δὲ κατεφαίνετό σφι
                  εἶναι ἀδύνατα τὰ βασιλέος πρήγματα ὑπερβαλέσθαι, εὖ γε ἐπιστάμενοι ὡς εἰ καὶ τὸ
                  παρεὸν ναυτικὸν ὑπερβαλοίατο τὸν δαρεῖον , ἄλλο σφι παρέσται πενταπλήσιον.
                  προφάσιος ὦν ἐπιλαβόμενοι, ἐπείτε τάχιστα εἶδον τοὺς ἴωνας οὐ βουλομένους εἶναι
                  χρηστούς, ἐν κέρδεϊ ἐποιεῦντο περιποιῆσαι τά τε ἱρὰ τὰ σφέτερα καὶ τὰ ἴδια. ὁ δὲ
                  αἰάκης, παρ᾽ ὅτεο τοὺς λόγους ἐδέκοντο οἱ σάμιοι, παῖς μὲν ἦν συλοσῶντος τοῦ
                  αἰάκεος, τύραννος δὲ ἐὼν σάμου ὑπὸ τοῦ μιλησίου ἀρισταγόρεω ἀπεστέρητο τὴν ἀρχὴν
                  κατά περ οἱ ἄλλοι τῆς ἰωνίης τύραννοι.</p>
            </div>
            <div
               n="14"
               type="chapter">
               <p>τότε ὦν ἐπεὶ ἐπέπλεον οἱ φοίνικες, οἱ ἴωνες ἀντανῆγον καὶ αὐτοὶ τὰς νέας ἐπὶ
                  κέρας. ὡς δὲ καὶ ἀγχοῦ ἐγίνοντο καὶ συνέμισγον ἀλλήλοισι, τὸ ἐνθεῦτεν οὐκ ἔχω
                  ἀτρεκέως συγγράψαι οἵ τινες τῶν ἰώνων ἐγένοντο ἄνδρες κακοὶ ἢ ἀγαθοὶ ἐν τῇ
                  ναυμαχίῃ ταύτῃ· ἀλλήλους γὰρ καταιτιῶνται. λέγονται δὲ σάμιοι ἐνθαῦτα κατὰ τὰ
                  συγκείμενα πρὸς τὸν αἰάκεα ἀράμενοι τὰ ἱστία ἀποπλῶσαι ἐκ τῆς τάξιος ἐς τὴν σάμον,
                  πλὴν ἕνδεκα νεῶν. τουτέων δὲ οἱ τριήραρχοι παρέμενον καὶ ἐναυμάχεον
                  ἀνηκουστήσαντες τοῖσι στρατηγοῖσι· καί σφι τὸ κοινὸν τὸ σαμίων ἔδωκε διὰ τοῦτο τὸ
                  πρῆγμα ἐν στήλῃ ἀναγραφῆναι πατρόθεν ὡς ἀνδράσι ἀγαθοῖσι γενομένοισι, καὶ ἔστι
                  αὕτη ἡ στήλη ἐν τῇ ἀγορῇ. ἰδόμενοι δὲ καὶ λέσβιοι τοὺς προσεχέας φεύγοντας τὠυτὸ
                  ἐποίευν τοῖσι σαμίοισι· ὣς δὲ καὶ οἱ πλέονες τῶν ἰώνων ἐποίευν τὰ αὐτὰ ταῦτα.</p>
            </div>
            <div
               n="15"
               type="chapter">
               <p>τῶν δὲ παραμεινάντων ἐν τῇ ναυμαχίῃ περιέφθησαν τρηχύτατα χῖοι ὡς ἀποδεικνύμενοί
                  τε ἔργα λαμπρὰ καὶ οὐκ ἐθελοκακέοντες· παρείχοντο μὲν γάρ, ὥσπερ καὶ πρότερον
                  εἰρέθη, νέας ἑκατὸν καὶ ἐπ᾽ ἑκάστης αὐτέων ἄνδρας τεσσεράκοντα τῶν ἀστῶν λογάδας
                  ἐπιβατεύοντας· ὁρῶντες δὲ τοὺς πολλοὺς τῶν συμμάχων προδιδόντας οὐκ ἐδικαίουν
                  γενέσθαι τοῖσι κακοῖσι αὐτῶν ὅμοιοι, ἀλλὰ μετ᾽ ὀλίγων συμμάχων μεμουνωμένοι
                  διεκπλέοντες ἐναυμάχεον, ἐς ὃ τῶν πολεμίων ἑλόντες νέας συχνὰς ἀπέβαλον τῶν
                  σφετέρων τὰς πλέονας. χῖοι μὲν δὴ τῇσι λοιπῇσι τῶν νεῶν ἀποφεύγουσι ἐς τὴν
                  ἑωυτῶν.</p>
            </div>
            <div
               n="16"
               type="chapter">
               <p>ὅσοισι δὲ τῶν χίων ἀδύνατοι ἦσαν αἱ νέες ὑπὸ τρωμάτων, οὗτοι δὲ ὡς ἐδιώκοντο
                  καταφυγγάνουσι πρὸς τὴν μυκάλην. νέας μὲν δὴ αὐτοῦ ταύτῃ ἐποκείλαντες κατέλιπον,
                  οἱ δὲ πεζῇ ἐκομίζοντο διὰ τῆς ἠπείρου. ἐπειδὴ δὲ ἐσέβαλον ἐς τὴν ἐφεσίην
                  κομιζόμενοι οἱ χῖοι, νυκτός τε γὰρ ἀπίκοντο ἐς αὐτὴν καὶ ἐόντων τῇσι γυναιξὶ
                  αὐτόθι θεσμοφορίων, ἐνθαῦτα δὴ οἱ ἐφέσιοι, οὔτε προακηκοότες ὡς εἶχε περὶ τῶν χίων
                  ἰδόντες τε στρατὸν ἐς τὴν χώρην ἐσβεβληκότα, πάγχυ σφέας καταδόξαντες εἶναι κλῶπας
                  καὶ ἰέναι ἐπὶ τὰς γυναῖκας ἐξεβοήθεον πανδημεὶ καὶ ἔκτεινον τοὺς χίους. οὗτοι μέν
                  νυν τοιαύτῃσι περιέπιπτον τύχῃσι.</p>
            </div>
            <div
               n="17"
               type="chapter">
               <p>διονύσιος δὲ ὁ φωκαιεὺς ἐπείτε ἔμαθε τῶν ἰώνων τὰ πρήγματα διεφθαρμένα, νέας ἑλὼν
                  τρεῖς τῶν πολεμίων ἀπέπλεε ἐς μὲν φώκαιαν οὐκέτι, εὖ εἰδὼς ὡς ἀνδραποδιεῖται σὺν
                  τῇ ἄλλῃ ἰωνίῃ· ὁ δὲ ἰθέως ὡς εἶχε ἔπλεε ἐς φοινίκην, γαύλους δὲ ἐνθαῦτα καταδύσας
                  καὶ χρήματα λαβὼν πολλὰ ἔπλεε ἐς σικελίην, ὁρμώμενος δὲ ἐνθεῦτεν ληιστὴς
                  κατεστήκεε ἑλλήνων μὲν οὐδενός, καρχηδονίων δὲ καὶ τυρσηνῶν.</p>
            </div>
            <div
               n="18"
               type="chapter">
               <p>οἱ δὲ πέρσαι ἐπείτε τῇ ναυμαχίῃ ἐνίκων τοὺς ἴωνας, τὴν μίλητον πολιορκέοντες ἐκ
                  γῆς καὶ θαλάσσης καὶ ὑπορύσσοντές τε τὰ τείχεα καὶ παντοίας μηχανὰς προσφέροντες
                  αἱρέουσι κατ᾽ ἄκρης ἕκτῳ ἔτεϊ ἀπὸ τῆς ἀποστάσιος τῆς ἀρισταγόρεω· καὶ
                  ἠνδραποδίσαντο τὴν πόλιν, ὥστε συμπεσεῖν τὸ πάθος τῷ χρηστηρίῳ τῷ ἐς μίλητον
                  γενομένῳ.</p>
            </div>
            <div
               n="19"
               type="chapter">
               <p>χρεωμένοισι γὰρ ἀργείοισι ἐν δελφοῖσι περὶ σωτηρίης τῆς πόλιος τῆς σφετέρης
                  ἐχρήσθη ἐπίκοινον χρηστήριον, τὸ μὲν ἐς αὐτοὺς τοὺς ἀργείους φέρον, τὴν δὲ
                  παρενθήκην ἔχρησε ἐς μιλησίους. τὸ μέν νυν ἐς τοὺς ἀργείους ἔχον, ἐπεὰν κατὰ τοῦτο
                  γένωμαι τοῦ λόγου, τότε μνησθήσομαι, τὰ δὲ τοῖσι μιλησίοισι οὐ παρεοῦσι ἔχρησε
                  ἔχει ὧδε.<q
                     n="254"
                     type="oracle"
                     who="#Pythia"><l>καὶ τότε δή, μίλητε, κακῶν ἐπιμήχανε ἔργων,</l><l>πολλοῖσιν
                        δεῖπνόν τε καὶ ἀγλαὰ δῶρα γενήσῃ,</l><l>σαὶ δ᾽ ἄλοχοι πολλοῖσι πόδας νίψουσι
                        κομήταις,</l><l>νηοῦ δ᾽ ἡμετέρου διδύμοις ἄλλοισι μελήσει.</l></q>τότε δὴ
                  ταῦτα τοὺς μιλησίους κατελάμβανε, ὅτε γε ἄνδρες μὲν οἱ πλέονες ἐκτείνοντο ὑπὸ τῶν
                  περσέων ἐόντων κομητέων, γυναῖκες δὲ καὶ τέκνα ἐν ἀνδραπόδων λόγῳ ἐγίνοντο, ἱρὸν
                  δὲ τὸ ἐν διδύμοισι, ὁ νηός τε καὶ τὸ χρηστήριον, συληθέντα ἐνεπίμπρατο. τῶν δ᾽ ἐν
                  τῷ ἱρῷ τούτῳ χρημάτων πολλάκις μνήμην ἑτέρωθι τοῦ λόγου ἐποιησάμην.</p>
            </div>
            <div
               n="20"
               type="chapter">
               <p>ἐνθεῦτεν οἱ ζωγρηθέντες τῶν μιλησίων ἤγοντο ἐς σοῦσα· βασιλεὺς δέ σφεας δαρεῖος
                  κακὸν οὐδὲν ἄλλο ποιήσας κατοίκισε ἐπὶ τῇ ἐρυθρῇ καλεομένῃ θαλάσσῃ, ἐν ἄμπῃ πόλι,
                  παρ᾽ ἣν τίγρης ποταμὸς παραρρέων ἐς θάλασσαν ἐξιεῖ. τῆς δὲ μιλησίης χώρης αὐτοὶ
                  μὲν οἱ πέρσαι εἶχον τὰ περὶ τὴν πόλιν καὶ τὸ πεδίον, τὰ δὲ ὑπεράκρια ἔδοσαν καρσὶ
                  πηδασεῦσι ἐκτῆσθαι.</p>
            </div>
            <div
               n="21"
               type="chapter">
               <p>παθοῦσι δὲ ταῦτα μιλησίοισι πρὸς περσέων οὐκ ἀπέδοσαν τὴν ὁμοίην συβαρῖται, οἳ
                  λᾶόν τε καὶ σκίδρον οἴκεον τῆς πόλιος ἀπεστερημένοι· συβάριος γὰρ ἁλούσης ὑπὸ
                  κροτωνιητέων μιλήσιοι πάντες ἡβηδὸν ἀπεκείραντο τὰς κεφαλὰς καὶ πένθος μέγα
                  προσεθήκαντο· πόλιες γὰρ αὗται μάλιστα δὴ τῶν ἡμεῖς ἴδμεν ἀλλήλῃσι ἐξεινώθησαν.
                  οὐδὲν ὁμοίως καὶ ἀθηναῖοι· ἀθηναῖοι μὲν γὰρ δῆλον ἐποίησαν ὑπεραχθεσθέντες τῇ
                  μιλήτου ἁλώσι τῇ τε ἄλλῃ πολλαχῇ καὶ δὴ καὶ ποιήσαντι φρυνίχῳ δρᾶμα μιλήτου ἅλωσιν
                  καὶ διδάξαντι ἐς δάκρυά τε ἔπεσε τὸ θέητρον καὶ ἐζημίωσάν μιν ὡς ἀναμνήσαντα
                  οἰκήια κακὰ χιλίῃσι δραχμῇσι, καὶ ἐπέταξαν μηκέτι μηδένα χρᾶσθαι τούτῳ τῷ
                  δράματι.</p>
            </div>
            <div
               n="22"
               type="chapter">
               <p>μίλητος μέν νυν μιλησίων ἠρήμωτο. σαμίων δὲ τοῖσί τι ἔχουσι τὸ μὲν ἐς τοὺς μήδους
                  ἐκ τῶν στρατηγῶν τῶν σφετέρων ποιηθὲν οὐδαμῶς ἤρεσκε, ἐδόκεε δὲ μετὰ τὴν ναυμαχίην
                  αὐτίκα βουλευομένοισι, πρὶν ἤ σφι ἐς τὴν χώρην ἀπικέσθαι τὸν τύραννον αἰάκεα, ἐς
                  ἀποικίην ἐκπλέειν μηδὲ μένοντας μήδοισί τε καὶ αἰάκεϊ δουλεύειν.<rs
                     type="ethnic">ζαγκλαῖοι</rs>γὰρ οἱ ἀπὸ σικελίης τὸν αὐτὸν χρόνον τοῦτον
                  πέμποντες ἐς τὴν ἰωνίην ἀγγέλους ἐπεκαλέοντο τοὺς ἴωνας ἐς καλὴν ἀκτήν, βουλόμενοι
                  αὐτόθι πόλιν κτίσαι ἰώνων· ἡ δὲ καλὴ αὕτη ἀκτὴ καλεομένη ἔστι μὲν σικελῶν, πρὸς δὲ
                  τυρσηνίην τετραμμένη τῆς σικελίης. τούτων ὦν ἐπικαλεομένων οἱ σάμιοι μοῦνοι ἰώνων
                  ἐστάλησαν, σὺν δέ σφι μιλησίων οἱ ἐκπεφευγότες.</p>
            </div>
            <div
               n="23"
               type="chapter">
               <p>ἐν ᾧ τοιόνδε δή τι συνήνεικε γενέσθαι· σάμιοί τε κομιζόμενοι ἐς σικελίην ἐγίνοντο
                  ἐν λοκροῖσι τοῖσι ἐπιζεφυρίοισι καὶ<rs
                     type="ethnic">ζαγκλαῖοι</rs>αὐτοί τε καὶ ὁ βασιλεὺς αὐτῶν, τῷ οὔνομα ἦν σκύθης,
                  περικατέατο πόλιν τῶν σικελῶν ἐξελεῖν βουλόμενοι. μαθὼν δὲ ταῦτα ὁ ῥηγίου τύραννος
                  ἀναξίλεως, τότε ἐὼν διάφορος τοῖσι<rs
                     type="ethnic">ζαγκλαίοισι</rs>, συμμείξας τοῖσι σαμίοισι ἀναπείθει ὡς χρεὸν εἴη
                  καλὴν μὲν ἀκτήν, ἐπ᾽ ἣν ἔπλεον, ἐᾶν χαίρειν, τὴν δὲ ζάγκλην σχεῖν, ἐοῦσαν ἔρημον
                  ἀνδρῶν. πειθομένων δὲ τῶν σαμίων καὶ σχόντων τὴν ζάγκλην, ἐνθαῦτα οἱ<rs
                     type="ethnic">ζαγκλαῖοι</rs>, ὡς ἐπύθοντο ἐχομένην τὴν πόλιν ἑωυτῶν, ἐβοήθεον
                  αὐτῇ καὶ ἐπεκαλέοντο ἱπποκράτεα τὸν γέλης τύραννον· ἦν γὰρ δή σφι οὗτος σύμμαχος.
                  ἐπείτε δὲ αὐτοῖσι καὶ ὁ ἱπποκράτης σὺν τῇ στρατιῇ ἧκε βοηθέων, σκύθην μὲν τὸν
                  μούναρχον τῶν<rs
                     type="ethnic">ζαγκλαίων</rs>ὡς ἀποβαλόντα τὴν πόλιν ὁ ἱπποκράτης πεδήσας καὶ
                  τὸν ἀδελφεὸν αὐτοῦ πυθογένεα ἐς<placeName>ἴνυκα</placeName>πόλιν ἀπέπεμψε, τοὺς δὲ λοιποὺς<rs
                     type="ethnic">ζαγκλαίους</rs>κοινολογησάμενος τοῖσι σαμίοισι καὶ ὅρκους δοὺς
                  καὶ δεξάμενος προέδωκε. μισθὸς δέ οἱ ἦν εἰρημένος ὅδε ὑπὸ τῶν σαμίων, πάντων τῶν
                  ἐπίπλων καὶ ἀνδραπόδων τὰ ἡμίσεα μεταλαβεῖν τῶν ἐν τῇ πόλι, τὰ δ᾽ ἐπὶ τῶν ἀγρῶν
                  πάντα ἱπποκράτεα λαγχάνειν. τοὺς μὲν δὴ πλέονας τῶν<rs
                     type="ethnic">ζαγκλαίων</rs>αὐτὸς ἐν ἀνδραπόδων λόγῳ εἶχε δήσας, τοὺς δὲ
                  κορυφαίους αὐτῶν τριηκοσίους ἔδωκε τοῖσι σαμίοισι κατασφάξαι· οὐ μέντοι οἵ γε
                  σάμιοι ἐποίησαν ταῦτα.</p>
            </div>
            <div
               n="24"
               type="chapter">
               <p>σκύθης δὲ ὁ τῶν<rs
                     type="ethnic">ζαγκλαίων</rs>μούναρχος ἐκ τῆς ἴνυκος ἐκδιδρήσκει ἐς ἱμέρην, ἐκ
                  δὲ ταύτης παρῆν ἐς τὴν ἀσίην καὶ ἀνέβη παρὰ βασιλέα δαρεῖον. καί μιν ἐνόμισε
                  δαρεῖος πάντων ἀνδρῶν δικαιότατον εἶναι ὅσοι ἐκ τῆς ἑλλάδος παρ᾽ ἑωυτὸν ἀνέβησαν·
                  καὶ γὰρ παραιτησάμενος βασιλέα ἐς σικελίην ἀπίκετο καὶ αὖτις ἐκ τῆς σικελίης ὀπίσω
                  παρὰ βασιλέα, ἐς ὃ γήραϊ μέγα ὄλβιος ἐὼν ἐτελεύτησε ἐν πέρσῃσι. σάμιοι δὲ
                  ἀπαλλαχθέντες μήδων ἀπονητὶ πόλιν καλλίστην ζάγκλην περιεβεβλέατο.</p>
            </div>
            <div
               n="25"
               type="chapter">
               <p>μετὰ δὲ τὴν ναυμαχίην τὴν ὑπὲρ μιλήτου γενομένην φοίνικες κελευσάντων περσέων
                  κατῆγον ἐς σάμον αἰάκεα τὸν συλοσῶντος ὡς πολλοῦ τε ἄξιον γενόμενον σφίσι καὶ
                  μεγάλα κατεργασάμενον· καὶ σαμίοισι μούνοισι τῶν ἀποστάντων ἀπὸ δαρείου διὰ τὴν
                  ἔκλειψιν τῶν νεῶν τὴν ἐν τῇ ναυμαχίῃ οὔτε ἡ πόλις οὔτε τὰ ἱρὰ ἐνεπρήσθη.</p>
               <p>μιλήτου δὲ ἁλούσης αὐτίκα καὶ καρίην ἔσχον οἱ πέρσαι, τὰς μὲν ἐθελοντὴν τῶν πολίων
                  ὑποκυψάσας, τὰς δὲ ἀνάγκῃ προσηγάγοντο.</p>
            </div>
            <div
               n="26"
               type="chapter">
               <p>ταῦτα μὲν δὴ οὕτω ἐγίνετο. ἱστιαίῳ δὲ τῷ μιλησίῳ ἐόντι περὶ βυζάντιον καὶ
                  συλλαμβάνοντι τὰς ἰώνων ὁλκάδας ἐκπλεούσας ἐκ τοῦ πόντου ἐξαγγέλλεται τὰ περὶ τὴν
                  μίλητον γενόμενα. τὰ μὲν δὴ περὶ ἑλλήσποντον ἔχοντα πρήγματα ἐπιτρέπει βισάλτῃ
                  ἀπολλοφάνεος παιδὶ ἀβυδηνῷ, αὐτὸς δὲ ἔχων λεσβίους ἐς χίον ἔπλεε, καὶ χίων φρουρῇ
                  οὐ προσιεμένῃ μιν συνέβαλε ἐν κοίλοισι καλεομένοισι τῆς χίης χώρης. τούτων τε δὴ
                  ἐφόνευσε συχνούς, καὶ τῶν λοιπῶν χίων, οἷα δὴ κεκακωμένων ἐκ τῆς ναυμαχίης, ὁ
                  ἱστιαῖος ἔχων τοὺς λεσβίους ἐπεκράτησε, ἐκ πολίχνης τῆς χίων ὁρμώμενος.</p>
            </div>
            <div
               n="27"
               type="chapter">
               <p>φιλέει δέ κως προσημαίνειν, εὖτ᾽ ἂν μέλλῃ μεγάλα κακὰ ἢ πόλι ἢ ἔθνεϊ ἔσεσθαι· καὶ
                  γὰρ χίοισι πρὸ τούτων σημήια μεγάλα ἐγένετο. τοῦτο μέν σφι πέμψασι ἐς δελφοὺς
                  χορὸν νεηνιέων ἑκατὸν δύο μοῦνοι τούτων ἀπενόστησαν, τοὺς δὲ ὀκτώ τε καὶ
                  ἐνενήκοντα αὐτῶν λοιμὸς ὑπολαβὼν ἀπήνεικε. τοῦτο δὲ ἐν τῇ πόλι τὸν αὐτὸν τοῦτον
                  χρόνον, ὀλίγον πρὸ τῆς ναυμαχίης, παισὶ γράμματα διδασκομένοισι ἐνέπεσε ἡ στέγη,
                  ὥστε ἀπ᾽ ἑκατὸν καὶ εἴκοσι παίδων εἷς μοῦνος ἀπέφυγε. ταῦτα μέν σφι σημήια ὁ θεὸς
                  προέδεξε. μετὰ δὲ ταῦτα ἡ ναυμαχίη ὑπολαβοῦσα ἐς γόνυ τὴν πόλιν ἔβαλε, ἐπὶ δὲ τῇ
                  ναυμαχίῃ ἐπεγένετο ἱστιαῖος λεσβίους ἄγων, κεκακωμένων δὲ τῶν χίων καταστροφὴν
                  εὐπετέως αὐτῶν ἐποιήσατο.</p>
            </div>
            <div
               n="28"
               type="chapter">
               <p>ἐνθεῦτεν δὲ ὁ ἱστιαῖος ἐστρατεύετο ἐπὶ θάσον ἄγων ἰώνων καὶ αἰολέων συχνούς.
                  περικατημένῳ δέ οἱ θάσον ἦλθε ἀγγελίη ὡς οἱ φοίνικες ἀναπλέουσι ἐκ τῆς μιλήτου ἐπὶ
                  τὴν ἄλλην ἰωνίην. πυθόμενος δὲ ταῦτα θάσον μὲν ἀπόρθητον λείπει, αὐτὸς δὲ ἐς τὴν
                  λέσβον ἠπείγετο ἄγων πᾶσαν τὴν στρατιήν. ἐκ λέσβου δὲ λιμαινούσης οἱ τῆς στρατιῆς
                  πέρην διαβαίνει, ἐκ τοῦ ἀταρνέος ὡς ἀμήσων τὸν σῖτον τόν τε ἐνθεῦτεν καὶ τὸν ἐκ
                  καΐκου πεδίου τὸν τῶν μυσῶν. ἐν δὲ τούτοισι τοῖσι χωρίοισι ἐτύγχανε ἐὼν ἅρπαγος
                  ἀνὴρ πέρσης, στρατηγὸς στρατιῆς οὐκ ὀλίγης· ὅς οἱ ἀποβάντι συμβαλὼν αὐτόν τε
                  ἱστιαῖον ζωγρίῃ ἔλαβε καὶ τὸν στρατὸν αὐτοῦ τὸν πλέω διέφθειρε.</p>
            </div>
            <div
               n="29"
               type="chapter">
               <p>ἐζωγρήθη δὲ ὁ ἱστιαῖος ὧδε. ὡς ἐμάχοντο οἱ ἕλληνες τοῖσι πέρσῃσι ἐν τῇ μαλήνῃ τῆς
                  ἀταρνείτιδος χώρης, οἱ μὲν συνέστασαν χρόνον ἐπὶ πολλόν, ἡ δὲ ἵππος ὕστερον
                  ὁρμηθεῖσα ἐπιπίπτει τοῖσι ἕλλησι. τό τε δὴ ἔργον τῆς ἵππου τοῦτο ἐγένετο, καὶ
                  τετραμμένων τῶν ἑλλήνων ὁ ἱστιαῖος ἐλπίζων οὐκ ἀπολέεσθαι ὑπὸ βασιλέος διὰ τὴν
                  παρεοῦσαν ἁμαρτάδα φιλοψυχίην τοιήνδε τινὰ ἀναιρέεται· ὡς φεύγων τε κατελαμβάνετο
                  ὑπὸ ἀνδρὸς πέρσεω καὶ ὡς καταιρεόμενος ὑπ᾽ αὐτοῦ ἔμελλε συγκεντηθήσεσθαι, περσίδα
                  γλῶσσαν μετιεὶς καταμηνύει ἑωυτὸν ὡς εἴη ἱστιαῖος ὁ μιλήσιος.</p>
            </div>
            <div
               n="30"
               type="chapter">
               <p>εἰ μέν νυν, ὡς ἐζωγρήθη, ἀνήχθη ἀγόμενος παρὰ βασιλέα δαρεῖον, ὁ δὲ οὔτ᾽ ἂν ἔπαθε
                  κακὸν οὐδέν, δοκέειν ἐμοί, ἀπῆκέ τ᾽ ἂν αὐτῷ τὴν αἰτίην. νῦν δέ μιν αὐτῶν τε τούτων
                  εἵνεκα καὶ ἵνα μὴ διαφυγὼν αὖτις μέγας παρὰ βασιλέϊ γένηται, ἀρταφρένης τε ὁ
                  σαρδίων ὕπαρχος καὶ ὁ λαβὼν ἅρπαγος, ὡς ἀπίκετο ἀγόμενος ἐς σάρδις, τὸ μὲν αὐτοῦ
                  σῶμα αὐτοῦ ταύτῃ ἀνεσταύρωσαν, τὴν δὲ κεφαλὴν ταριχεύσαντες ἀνήνεικαν παρὰ βασιλέα
                  δαρεῖον ἐς σοῦσα. δαρεῖος δὲ πυθόμενος ταῦτα καὶ ἐπαιτιησάμενος τοὺς ταῦτα
                  ποιήσαντας ὅτι μιν οὐ ζώοντα ἀνήγαγον ἐς ὄψιν τὴν ἑωυτοῦ, τὴν κεφαλὴν τὴν ἱστιαίου
                  λούσαντάς τε καὶ περιστείλαντας εὖ ἐνετείλατο θάψαι ὡς ἀνδρὸς μεγάλως ἑωυτῷ τε καὶ
                  πέρσῃσι εὐεργέτεω. τὰ μὲν περὶ ἱστιαῖον οὕτω ἔσχε.</p>
            </div>
            <div
               n="31"
               type="chapter">
               <p>ὁ δὲ ναυτικὸς στρατὸς ὁ περσέων χειμερίσας περὶ μίλητον τῷ δευτέρῳ ἔτεϊ ὡς
                  ἀνέπλωσε, αἱρέει εὐπετέως τὰς νήσους τὰς πρὸς τῇ ἠπείρῳ κειμένας, χίον καὶ λέσβον
                  καὶ τένεδον. ὅκως δὲ λάβοι τινὰ τῶν νήσων, ὡς ἑκάστην αἱρέοντες οἱ βάρβαροι
                  ἐσαγήνευον τοὺς ἀνθρώπους. σαγηνεύουσι δὲ τόνδε τὸν τρόπον· ἀνὴρ ἀνδρὸς ἁψάμενος
                  τῆς χειρὸς ἐκ θαλάσσης τῆς βορηίης ἐπὶ τὴν νοτίην διήκουσι καὶ ἔπειτα διὰ πάσης
                  τῆς νήσου διέρχονται ἐκθηρεύοντες τοὺς ἀνθρώπους. αἵρεον δὲ καὶ τὰς ἐν τῇ ἠπείρῳ
                  πόλις τὰς ἰάδας κατὰ ταὐτά, πλὴν οὐκ ἐσαγήνευον τοὺς ἀνθρώπους· οὐ γὰρ οἷά τε
                  ἦν.</p>
            </div>
            <div
               n="32"
               type="chapter">
               <p>ἐνθαῦτα περσέων οἱ στρατηγοὶ οὐκ ἐψεύσαντο τὰς ἀπειλὰς τὰς ἐπηπείλησαν τοῖσι ἴωσι
                  στρατοπεδευομένοισι ἐναντία σφίσι. ὡς γὰρ δὴ ἐπεκράτησαν τῶν πολίων, παῖδάς τε
                  τοὺς εὐειδεστάτους ἐκλεγόμενοι ἐξέταμνον καὶ ἐποίευν ἀντὶ τοῦ εἶναι ἐνορχέας
                  εὐνούχους, καὶ παρθένους τὰς καλλιστευούσας ἀνασπάστους παρὰ βασιλέα· ταῦτά τε δὴ
                  ἐποίευν καὶ τὰς πόλις ἐνεπίμπρασαν αὐτοῖσι τοῖσι ἱροῖσι. οὕτω δὴ τὸ τρίτον ἴωνες
                  κατεδουλώθησαν, πρῶτον μὲν ὑπὸ λυδῶν, δὶς δὲ ἐπεξῆς τότε ὑπὸ περσέων.</p>
            </div>
            <div
               n="33"
               type="chapter">
               <p>ἀπὸ δὲ ἰωνίης ἀπαλλασσόμενος ὁ ναυτικὸς στρατὸς τὰ ἐπ᾽ ἀριστερὰ ἐσπλέοντι τοῦ
                  ἑλλησπόντου αἵρεε πάντα· τὰ γὰρ ἐπὶ δεξιὰ αὐτοῖσι τοῖσι πέρσῃσι ὑποχείρια ἦν
                  γεγονότα κατ᾽ ἤπειρον. εἰσὶ δὲ αἱ ἐν τῇ εὐρώπῃ αἵδε τοῦ ἑλλησπόντου, χερσόνησός
                  τε, ἐν τῇ πόλιες συχναὶ ἔνεισι, καὶ πέρινθος καὶ τὰ τείχεα τὰ ἐπὶ θρηίκης καὶ
                  σηλυμβρίη τε καὶ βυζάντιον. βυζάντιοι μέν νυν καὶ οἱ πέρηθε καλχηδόνιοι οὐδ᾽
                  ὑπέμειναν ἐπιπλέοντας τοὺς φοίνικας, ἀλλ᾽ οἴχοντο ἀπολιπόντες τὴν σφετέρην ἔσω ἐς
                  τὸν εὔξεινον πόντον, καὶ ἐνθαῦτα πόλιν μεσαμβρίην οἴκησαν. οἱ δὲ φοίνικες
                  κατακαύσαντες ταύτας τὰς χώρας τὰς καταλεχθείσας τρέπονται ἐπί τε προκόννησον καὶ
                  ἀρτάκην, πυρὶ δὲ καὶ ταύτας νείμαντες ἔπλεον αὖτις ἐς τὴν χερσόνησον ἐξαιρήσοντες
                  τὰς ἐπιλοίπους τῶν πολίων ὅσας πρότερον προσσχόντες οὐ κατέσυραν. ἐπὶ δὲ κύζικον
                  οὐδὲ ἔπλωσαν ἀρχήν· αὐτοὶ γὰρ κυζικηνοὶ ἔτι πρότερον τοῦ φοινίκων ἐσπλόου
                  ἐγεγόνεσαν ὑπὸ βασιλέϊ, οἰβάρεϊ τῷ μεγαβάζου ὁμολογήσαντες τῷ
                     ἐν<placeName>δασκυλείῳ</placeName>ὑπάρχῳ. τῆς δὲ χερσονήσου, πλὴν καρδίης
                  πόλιος, τὰς ἄλλας πάσας ἐχειρώσαντο οἱ φοίνικες.</p>
            </div>
            <div
               n="34"
               type="chapter">
               <p>ἐτυράννευε δὲ αὐτέων μέχρι τότε μιλτιάδης ὁ κίμωνος τοῦ στησαγόρεω, κτησαμένου τὴν
                  ἀρχὴν ταύτην πρότερον μιλτιάδεω τοῦ κυψέλου τρόπῳ τοιῷδε. εἶχον δόλογκοι θρήικες
                  τὴν χερσόνησον ταύτην· οὗτοι ὦν οἱ δόλογκοι πιεσθέντες πολέμῳ ὑπὸ ἀψινθίων ἐς
                  δελφοὺς ἔπεμψαν τοὺς βασιλέας περὶ τοῦ πολέμου χρησομένους. ἡ δὲ πυθίη σφι ἀνεῖλε
                  οἰκιστὴν ἐπάγεσθαι ἐπὶ τὴν χώρην τοῦτον ὃς ἄν σφεας ἀπιόντας ἐκ τοῦ ἱροῦ πρῶτος
                  ἐπὶ ξείνια καλέσῃ. ἰόντες δὲ οἱ δόλογκοι τὴν ἱρὴν ὁδὸν διὰ φωκέων τε καὶ βοιωτῶν
                  ἤισαν· καί σφεας ὡς οὐδεὶς ἐκάλεε, ἐκτρέπονται ἐπ᾽ ἀθηνέων.</p>
            </div>
            <div
               n="35"
               type="chapter">
               <p>ἐν δὲ τῇσι ἀθήνῃσι τηνικαῦτα εἶχε μὲν τὸ πᾶν κράτος πεισίστρατος, ἀτὰρ ἐδυνάστευέ
                  γε καὶ μιλτιάδης ὁ κυψέλου, ἐὼν οἰκίης τεθριπποτρόφου, τὰ μὲν ἀνέκαθεν ἀπ᾽ αἰακοῦ
                  τε καὶ αἰγίνης γεγονώς, τὰ δὲ νεώτερα ἀθηναῖος, φιλαίου τοῦ αἴαντος παιδὸς
                  γενομένου πρώτου τῆς οἰκίης ταύτης ἀθηναίου. οὗτος ὁ μιλτιάδης κατήμενος ἐν τοῖσι
                  προθύροισι τοῖσι ἑωυτοῦ, ὁρέων τοὺς δολόγκους παριόντας ἐσθῆτα ἔχοντας οὐκ
                  ἐγχωρίην καὶ αἰχμὰς προσεβώσατο καί σφι προσελθοῦσι ἐπηγγείλατο καταγωγὴν καὶ
                  ξείνια. οἱ δὲ δεξάμενοι καὶ ξεινισθέντες ὑπ᾽ αὐτοῦ ἐξέφαινον πᾶν οἱ τὸ μαντήιον,
                  ἐκφήναντες δὲ ἐδέοντο αὐτοῦ τῷ θεῷ μιν πείθεσθαι. μιλτιάδην δὲ ἀκούσαντα παραυτίκα
                  ἔπεισε ὁ λόγος οἷα ἀχθόμενόν τε τῇ πεισιστράτου ἀρχῇ καὶ βουλόμενον ἐκποδὼν εἶναι.
                  αὐτίκα δὲ ἐστάλη ἐς δελφοὺς ἐπειρησόμενος τὸ χρηστήριον εἰ ποιοῖ τά περ αὐτοῦ οἱ
                  δόλογκοι προσεδέοντο.</p>
            </div>
            <div
               n="36"
               type="chapter">
               <p>κελευούσης δὲ καὶ τῆς πυθίης, οὕτω δὴ μιλτιάδης ὁ κυψέλου, ὀλύμπια ἀναραιρηκὼς
                  πρότερον τούτων τεθρίππῳ, τότε παραλαβὼν ἀθηναίων πάντα τὸν βουλόμενον μετέχειν
                  τοῦ στόλου ἔπλεε ἅμα τοῖσι δολόγκοισι καὶ ἔσχε τὴν χώρην· καί μιν οἱ ἐπαγαγόμενοι
                  τύραννον κατεστήσαντο. ὁ δὲ πρῶτον μὲν ἀπετείχισε τὸν ἰσθμὸν τῆς χερσονήσου ἐκ
                  καρδίης πόλιος ἐς πακτύην, ἵνα μὴ ἔχοιέν σφεας οἱ ἀψίνθιοι δηλέεσθαι ἐσβάλλοντες
                  ἐς τὴν χώρην· εἰσὶ δὲ οὗτοι στάδιοι ἕξ τε καὶ τριήκοντα τοῦ ἰσθμοῦ· ἀπὸ δὲ τοῦ
                  ἰσθμοῦ τούτου ἡ χερσόνησος ἔσω πᾶσά ἐστι σταδίων εἴκοσι καὶ τετρακοσίων τὸ
                  μῆκος.</p>
            </div>
            <div
               n="37"
               type="chapter">
               <p>ἀποτειχίσας ὦν τὸν αὐχένα τῆς χερσονήσου ὁ μιλτιάδης καὶ τοὺς ἀψινθίους τρόπῳ
                  τοιούτῳ ὠσάμενος, τῶν λοιπῶν πρώτοισι ἐπολέμησε λαμψακηνοῖσι· καί μιν οἱ
                  λαμψακηνοὶ λοχήσαντες αἱρέουσι ζωγρίῃ. ἦν δὲ ὁ μιλτιάδης κροίσῳ τῷ λυδῷ ἐν γνώμῃ
                  γεγονώς· πυθόμενος ὦν ὁ κροῖσος ταῦτα πέμπων προηγόρευε τοῖσι λαμψακηνοῖσι
                  μετιέναι μιλτιάδην· εἰ δὲ μή, σφέας πίτυος τρόπον ἀπείλεε ἐκτρίψειν. πλανωμένων δὲ
                  τῶν λαμψακηνῶν ἐν τοῖσι λόγοισι τί θέλει τὸ ἔπος εἶπαι τό σφι ἀπείλησε ὁ κροῖσος,
                  πίτυος τρόπον ἐκτρίψειν, μόγις κοτὲ μαθὼν τῶν τις πρεσβυτέρων εἶπε τὸ ἐόν, ὅτι
                  πίτυς μούνη πάντων δενδρέων ἐκκοπεῖσα βλαστὸν οὐδένα μετιεῖ ἀλλὰ πανώλεθρος
                  ἐξαπόλλυται. δείσαντες ὦν οἱ λαμψακηνοὶ κροῖσον, λύσαντες μετῆκαν μιλτιάδην.</p>
            </div>
            <div
               n="38"
               type="chapter">
               <p>οὗτος μὲν δὴ διὰ κροῖσον ἐκφεύγει. μετὰ δὲ τελευτᾷ ἄπαις, τὴν ἀρχήν τε καὶ τὰ
                  χρήματα παραδοὺς στησαγόρῃ τῷ κίμωνος ἀδελφεοῦ παιδὶ ὁμομητρίου. καί οἱ
                  τελευτήσαντι χερσονησῖται θύουσι ὡς νόμος οἰκιστῇ, καὶ ἀγῶνα ἱππικόν τε καὶ
                  γυμνικὸν ἐπιστᾶσι, ἐν τῷ λαμψακηνῶν οὐδενὶ ἐγγίνεται ἀγωνίζεσθαι. πολέμου δὲ
                  ἐόντος πρὸς λαμψακηνοὺς καὶ στησαγόρην κατέλαβε ἀποθανεῖν ἄπαιδα, πληγέντα τὴν
                  κεφαλὴν πελέκεϊ ἐν τῷ πρυτανηίῳ πρὸς ἀνδρὸς αὐτομόλου μὲν τῷ λόγῳ, πολεμίου δὲ καὶ
                  ὑποθερμοτέρου τῷ ἔργῳ.</p>
            </div>
            <div
               n="39"
               type="chapter">
               <p>τελευτήσαντος δὲ καὶ στησαγόρεω τρόπῳ τοιῷδε, ἐνθαῦτα μιλτιάδην τὸν κίμωνος,
                  στησαγόρεω δὲ τοῦ τελευτήσαντος ἀδελφεόν, καταλαμψόμενον τὰ πρήγματα ἐπὶ
                  χερσονήσου ἀποστέλλουσι τριήρεϊ οἱ πεισιστρατίδαι, οἵ μιν καὶ ἐν ἀθήνῃσι ἐποίευν
                  εὖ ὡς οὐ συνειδότες δῆθεν τοῦ πατρὸς αὐτοῦ κίμωνος τὸν θάνατον, τὸν ἐγὼ ἐν ἄλλῳ
                  λόγῳ σημανέω ὡς ἐγένετο. μιλτιάδης δὲ ἀπικόμενος ἐς τὴν χερσόνησον εἶχε κατ᾽
                  οἴκους, τὸν ἀδελφεὸν στησαγόρην δηλαδὴ ἐπιτιμέων. οἱ δὲ χερσονησῖται, πυνθανόμενοι
                  ταῦτα, συνελέχθησαν ἀπὸ πασέων τῶν πολίων οἱ δυναστεύοντες πάντοθεν, κοινῷ δὲ
                  στόλῳ ἀπικόμενοι ὡς συλλυπηθησόμενοι ἐδέθησαν ὑπ᾽ αὐτοῦ. μιλτιάδης τε δὴ ἴσχει τὴν
                  χερσόνησον πεντακοσίους βόσκων ἐπικούρους καὶ γαμέει ὀλόρου τοῦ θρηίκων βασιλέος
                  τὴν θυγατέρα ἡγησιπύλην.</p>
            </div>
            <div
               n="40"
               type="chapter">
               <p>οὗτος δὴ ὁ κίμωνος μιλτιάδης νεωστὶ μὲν ἐληλύθεε ἐς τὴν χερσόνησον, κατελάμβανε δέ
                  μιν ἐλθόντα ἄλλα τῶν καταλαβόντων πρηγμάτων χαλεπώτερα. τρίτῳ μὲν γὰρ ἔτεϊ πρὸ
                  τούτων σκύθας ἐπεφεύγεε· σκύθαι γὰρ οἱ νομάδες ἐρεθισθέντες ὑπὸ βασιλέος δαρείου
                  συνεστράφησαν καὶ ἤλασαν μέχρι τῆς χερσονήσου ταύτης· τούτους ἐπιόντας οὐκ
                  ὑπομείνας ὁ μιλτιάδης ἔφευγε ἀπὸ χερσονήσου ἐς ὃ οἵ τε σκύθαι ἀπαλλάχθησαν καί μιν
                  οἱ δόλογκοι κατήγαγον ὀπίσω·</p>
            </div>
            <div
               n="41"
               type="chapter">
               <p>ταῦτα μὲν δὴ τρίτῳ ἔτεϊ πρότερον ἐγεγόνεε τῶν τότε μιν κατεχόντων. τότε δὲ
                  πυνθανόμενος εἶναι τοὺς φοίνικας ἐν τενέδῳ πληρώσας τριήρεας πέντε χρημάτων τῶν
                  παρεόντων ἀπέπλεε ἐς τὰς ἀθήνας· καί, ὥσπερ ὁρμήθη ἐκ καρδίης πόλιος, ἔπλεε διὰ
                  τοῦ μέλανος κόλπου. παραμείβετό τε τὴν χερσόνησον καὶ οἱ φοίνικές οἱ περιπίπτουσι
                  τῇσι νηυσί· αὐτὸς μὲν δὴ μιλτιάδης σὺν τῇσι τέσσερσι τῶν νεῶν καταφεύγει ἐς
                  ἴμβρον, τὴν δέ οἱ πέμπτην τῶν νεῶν κατεῖλον διώκοντες οἱ φοίνικες. τῆς δὲ νεὸς
                  ταύτης ἔτυχε τῶν μιλτιάδεω παίδων ὁ πρεσβύτατος ἄρχων μητίοχος, οὐκ ἐκ τῆς ὀλόρου
                  τοῦ θρήικος ἐὼν θυγατρὸς ἀλλ᾽ ἐξ ἄλλης. καὶ τοῦτον ἅμα τῇ νηὶ εἷλον οἱ φοίνικες
                  καί μιν πυθόμενοι ὡς εἴη μιλτιάδεω παῖς ἀνήγαγον παρὰ βασιλέα, δοκέοντες χάριτα
                  μεγάλην καταθήσεσθαι, ὅτι δὴ μιλτιάδης γνώμην ἀπεδέξατο ἐν τοῖσι ἴωσι πείθεσθαι
                  κελεύων τοῖσι σκύθῃσι, ὅτε οἱ σκύθαι προσεδέοντο λύσαντας τὴν σχεδίην ἀποπλέειν ἐς
                  τὴν ἑωυτῶν. δαρεῖος δέ, ὡς οἱ φοίνικες μητίοχον τὸν μιλτιάδεω ἀνήγαγον, ἐποίησε
                  κακὸν μὲν οὐδὲν μητίοχον, ἀγαθὰ δὲ συχνά· καὶ γὰρ οἶκον καὶ κτῆσιν ἔδωκε καὶ
                  περσίδα γυναῖκα, ἐκ τῆς οἱ τέκνα ἐγένετο τὰ ἐς πέρσας κεκοσμέαται. μιλτιάδης δὲ ἐξ
                  ἴμβρου ἀπικνέεται ἐς τὰς ἀθήνας.</p>
            </div>
            <div
               n="42"
               type="chapter">
               <p>καὶ κατὰ τὸ ἔτος τοῦτο ἐκ τῶν περσέων οὐδὲν ἐπὶ πλέον ἐγένετο τούτων ἐς νεῖκος
                  φέρον ἴωσι, ἀλλὰ τάδε μὲν χρήσιμα κάρτα τοῖσι ἴωσι ἐγένετο τούτου τοῦ ἔτεος.
                  ἀρταφρένης ὁ σαρδίων ὕπαρχος μεταπεμψάμενος ἀγγέλους ἐκ τῶν πολίων συνθήκας σφίσι
                  αὐτοῖσι τοὺς ἴωνας ἠνάγκασε ποιέεσθαι, ἵνα δωσίδικοι εἶεν καὶ μὴ ἀλλήλους φέροιέν
                  τε καὶ ἄγοιεν. ταῦτά τε ἠνάγκασε ποιέειν καὶ τὰς χώρας σφέων μετρήσας κατὰ
                  παρασάγγας, τοὺς καλέουσι οἱ πέρσαι τὰ τριήκοντα στάδια, κατὰ δὴ τούτους μετρήσας
                  φόρους ἔταξε ἑκάστοισι, οἳ κατὰ χώρην διατελέουσι ἔχοντες ἐκ τούτου τοῦ χρόνου
                  αἰεὶ ἔτι καὶ ἐς ἐμὲ ὡς ἐτάχθησαν ἐξ ἀρταφρένεος· ἐτάχθησαν δὲ σχεδὸν κατὰ ταὐτὰ τὰ
                  καὶ πρότερον εἶχον.</p>
            </div>
            <div
               n="43"
               type="chapter">
               <p>καί σφι ταῦτα μὲν εἰρηναῖα ἦν ἅμα δὲ τῷ ἔαρι τῶν ἄλλων καταλελυμένων στρατηγῶν ἐκ
                  βασιλέος μαρδόνιος ὁ γωβρύεω κατέβαινε ἐπὶ θάλασσαν, στρατὸν πολλὸν μὲν κάρτα
                  πεζὸν ἅμα ἀγόμενος πολλὸν δὲ ναυτικόν, ἡλικίην τε νέος ἐὼν καὶ νεωστὶ γεγαμηκὼς
                  βασιλέος δαρείου θυγατέρα ἀρτοζώστρην. ἄγων δὲ τὸν στρατὸν τοῦτον ὁ μαρδόνιος
                  ἐπείτε ἐγένετο ἐν τῇ κιλικίῃ, αὐτὸς μὲν ἐπιβὰς ἐπὶ νεὸς ἐκομίζετο ἅμα τῇσι ἄλλῃσι
                  νηυσί, στρατιὴν δὲ τὴν πεζὴν ἄλλοι ἡγεμόνες ἦγον ἐπὶ τὸν ἑλλήσποντον. ὡς δὲ
                  παραπλέων τὴν ἀσίην ἀπίκετο ὁ μαρδόνιος ἐς τὴν ἰωνίην, ἐνθαῦτα μέγιστον θῶμα ἐρέω
                  τοῖσι μὴ ἀποδεκομένοισι ἑλλήνων περσέων τοῖσι ἑπτὰ ὀτάνην γνώμην ἀποδέξασθαι ὡς
                  χρεὸν εἴη δημοκρατέεσθαι πέρσας· τοὺς γὰρ τυράννους τῶν ἰώνων καταπαύσας πάντας ὁ
                  μαρδόνιος δημοκρατίας κατίστα ἐς τὰς πόλις. ταῦτα δὲ ποιήσας ἠπείγετο ἐς τὸν
                  ἑλλήσποντον. ὡς δὲ συνελέχθη μὲν χρῆμα πολλὸν νεῶν, συνελέχθη δὲ καὶ πεζὸς στρατὸς
                  πολλός, διαβάντες τῇσι νηυσὶ τὸν ἑλλήσποντον ἐπορεύοντο διὰ τῆς εὐρώπης,
                  ἐπορεύοντο δὲ ἐπί τε ἐρέτριαν καὶ ἀθήνας.</p>
            </div>
            <div
               n="44"
               type="chapter">
               <p>αὗται μὲν ὦν σφι πρόσχημα ἦσαν τοῦ στόλου, ἀτὰρ ἐν νόῳ ἔχοντες ὅσας ἂν πλείστας
                  δύνωνται καταστρέφεσθαι τῶν ἑλληνίδων πολίων, τοῦτο μὲν δὴ τῇσι νηυσὶ θασίους οὐδὲ
                  χεῖρας ἀνταειρομένους κατεστρέψαντο, τοῦτο δὲ τῷ πεζῷ μακεδόνας πρὸς τοῖσι
                  ὑπάρχουσι δούλους προσεκτήσαντο· τὰ γὰρ ἐντὸς μακεδόνων ἔθνεα πάντα σφι ἤδη ἦν
                  ὑποχείρια γεγονότα. ἐκ μὲν δὴ θάσου διαβαλόντες πέρην ὑπὸ τὴν ἤπειρον ἐκομίζοντο
                  μέχρι ἀκάνθου, ἐκ δὲ ἀκάνθου ὁρμώμενοι τὸν ἄθων περιέβαλλον. ἐπιπεσὼν δέ σφι
                  περιπλέουσι βορέης ἄνεμος μέγας τε καὶ ἄπορος κάρτα τρηχέως περιέσπε πλήθεϊ πολλὰς
                  τῶν νεῶν ἐκβάλλων πρὸς τὸν ἄθων. λέγεται γὰρ κατὰ τριηκοσίας μὲν τῶν νεῶν τὰς
                  διαφθαρείσας εἶναι, ὑπὲρ δὲ δύο μυριάδας ἀνθρώπων· ὥστε γὰρ θηριωδεστάτης ἐούσης
                  τῆς θαλάσσης ταύτης τῆς περὶ τὸν ἄθων οἱ μὲν ὑπὸ τῶν θηρίων διεφθείροντο
                  ἁρπαζόμενοι, οἱ δὲ πρὸς τὰς πέτρας ἀρασσόμενοι· οἳ δὲ αὐτῶν νέειν οὐκ ἠπιστέατο,
                  καὶ κατὰ τοῦτο διεφθείροντο, οἱ δὲ ῥίγεϊ.</p>
            </div>
            <div
               n="45"
               type="chapter">
               <p>ὁ μὲν δὴ ναυτικὸς στρατὸς οὕτω ἔπρησσε, μαρδονίῳ δὲ καὶ τῷ πεζῷ στρατοπεδευομένῳ
                  ἐν μακεδονίῃ νυκτὸς βρύγοι θρήικες ἐπεχείρησαν· καί σφεων πολλοὺς φονεύουσι οἱ
                  βρύγοι, μαρδόνιον δὲ αὐτὸν τρωματίζουσι. οὐ μὲν οὐδὲ αὐτοὶ δουλοσύνην διέφυγον
                  πρὸς περσέων· οὐ γὰρ δὴ πρότερον ἀπανέστη ἐκ τῶν χωρέων τουτέων μαρδόνιος πρὶν ἤ
                  σφεας ὑποχειρίους ἐποιήσατο. τούτους μέντοι καταστρεψάμενος ἀπῆγε τὴν στρατιὴν
                  ὀπίσω, ἅτε τῷ πεζῷ τε προσπταίσας πρὸς τοὺς βρύγους καὶ τῷ ναυτικῷ μεγάλως περὶ
                  ἄθων. οὗτος μέν νυν ὁ στόλος αἰσχρῶς ἀγωνισάμενος ἀπαλλάχθη ἐς τὴν ἀσίην.</p>
            </div>
            <div
               n="46"
               type="chapter">
               <p>δευτέρῳ δὲ ἔτεϊ τούτων ὁ δαρεῖος πρῶτα μὲν θασίους διαβληθέντας ὑπὸ τῶν
                  ἀστυγειτόνων ὡς ἀπόστασιν μηχανῴατο, πέμψας ἄγγελον ἐκέλευέ σφεας τὸ τεῖχος
                  περιαιρέειν καὶ τὰς νέας ἐς ἄβδηρα κομίζειν. οἱ γὰρ δὴ θάσιοι, οἷα ὑπὸ ἱστιαίου τε
                  τοῦ μιλησίου πολιορκηθέντες καὶ προσόδων ἐουσέων μεγαλέων ἐχρέωντο τοῖσι χρήμασι
                  νέας τε ναυπηγεόμενοι μακρὰς καὶ τεῖχος ἰσχυρότερον περιβαλλόμενοι. ἡ δὲ πρόσοδός
                  σφι ἐγίνετο ἔκ τε τῆς ἠπείρου καὶ ἀπὸ τῶν μετάλλων. ἐκ μέν γε τῶν ἐκ σκαπτῆς ὕλης
                  τῶν χρυσέων μετάλλων τὸ ἐπίπαν ὀγδώκοντα τάλαντα προσήιε, ἐκ δὲ τῶν ἐν αὐτῇ θάσῳ
                  ἐλάσσω μὲν τούτων, συχνὰ δὲ οὕτω ὥστε τὸ ἐπίπαν θασίοισι ἐοῦσι καρπῶν ἀτελέσι
                  προσήιε ἀπό τε τῆς ἠπείρου καὶ τῶν μετάλλων ἔτεος ἑκάστου διηκόσια τάλαντα, ὅτε δὲ
                  τὸ πλεῖστον προσῆλθε, τριηκόσια.</p>
            </div>
            <div
               n="47"
               type="chapter">
               <p>εἶδον δὲ καὶ αὐτὸς τὰ μέταλλα ταῦτα, καὶ μακρῷ ἦν αὐτῶν θωμασιώτατα τὰ οἱ φοίνικες
                  ἀνεῦρον οἱ μετὰ θάσου κτίσαντες τὴν νῆσον ταύτην, ἥτις νῦν ἐπὶ τοῦ θάσου τούτου
                  τοῦ φοίνικος τὸ οὔνομα ἔσχηκε. τὰ δὲ μέταλλα τὰ φοινικικὰ ταῦτά ἐστι τῆς θάσου
                  μεταξὺ αἰνύρων τε χώρου καλεομένου καὶ κοινύρων, ἀντίον δὲ σαμοθρηίκης, ὄρος μέγα
                  ἀνεστραμμένον ἐν τῇ ζητήσι. τοῦτο μέν νύν ἐστι τοιοῦτο. οἱ δὲ θάσιοι τῷ βασιλέϊ
                  κελεύσαντι καὶ τὸ τεῖχος τὸ σφέτερον κατεῖλον καὶ τὰς νέας πάσας ἐκόμισαν ἐς
                  ἄβδηρα.</p>
            </div>
            <div
               n="48"
               type="chapter">
               <p>μετὰ δὲ τοῦτο ἀπεπειρᾶτο ὁ δαρεῖος τῶν ἑλλήνων ὅ τι ἐν νόῳ ἔχοιεν, κότερα
                  πολεμέειν ἑωυτῷ ἢ παραδιδόναι σφέας αὐτούς. διέπεμπε ὦν κήρυκας ἄλλους ἄλλῃ τάξας
                  ἀνὰ τὴν ἑλλάδα, κελεύων αἰτέειν βασιλέϊ γῆν τε καὶ ὕδωρ. τούτους μὲν δὴ ἐς τὴν
                  ἑλλάδα ἔπεμπε, ἄλλους δὲ κήρυκας διέπεμπε ἐς τὰς ἑωυτοῦ δασμοφόρους πόλις τὰς
                  παραθαλασσίους, κελεύων νέας τε μακρὰς καὶ ἱππαγωγὰ πλοῖα ποιέεσθαι.</p>
            </div>
            <div
               n="49"
               type="chapter">
               <p>οὗτοί τε δὴ παρεσκευάζοντο ταῦτα, καὶ τοῖσι ἥκουσι ἐς τὴν ἑλλάδα κήρυξι πολλοὶ μὲν
                  ἠπειρωτέων ἔδοσαν τὰ προΐσχετο αἰτέων ὁ πέρσης, πάντες δὲ νησιῶται ἐς τοὺς
                  ἀπικοίατο αἰτήσοντες. οἵ τε δὴ ἄλλοι νησιῶται διδοῦσι γῆν τε καὶ ὕδωρ δαρείῳ καὶ
                  δὴ καὶ<rs
                     type="ethnic">αἰγινῆται</rs>. ποιήσασι δέ σφι ταῦτα ἰθέως ἀθηναῖοι ἐπεκέατο,
                  δοκέοντές τε ἐπὶ σφίσι ἐπέχοντας τοὺς αἰγινήτας δεδωκέναι, ὡς ἅμα τῷ πέρσῃ ἐπί
                  σφεας στρατεύωνται, καὶ ἄσμενοι προφάσιος ἐπελάβοντο, φοιτῶντές τε ἐς τὴν σπάρτην
                  κατηγόρεον τῶν αἰγινητέων τὰ πεποιήκοιεν προδόντες τὴν ἑλλάδα.</p>
            </div>
            <div
               n="50"
               type="chapter">
               <p>πρὸς ταύτην δὲ τὴν κατηγορίην κλεομένης ὁ ἀναξανδρίδεω, βασιλεὺς ἐὼν σπαρτιητέων,
                  διέβη ἐς αἴγιναν, βουλόμενος συλλαβεῖν αἰγινητέων τοὺς αἰτιωτάτους. ὡς δὲ ἐπειρᾶτο
                  συλλαμβάνων, ἄλλοι τε δὴ ἐγίνοντο αὐτῷ ἀντίξοοι τῶν αἰγινητέων, ἐν δὲ δὴ καὶ κριὸς
                  ὁ πολυκρίτου μάλιστα, ὃς οὐκ ἔφη αὐτὸν οὐδένα ἄξειν χαίροντα αἰγινητέων· ἄνευ γάρ
                  μιν σπαρτιητέων τοῦ κοινοῦ ποιέειν ταῦτα, ὑπ᾽ ἀθηναίων ἀναγνωσθέντα χρήμασι· ἅμα
                  γὰρ ἄν μιν τῷ ἑτέρῳ βασιλέϊ ἐλθόντα συλλαμβάνειν. ἔλεγε δὲ ταῦτα ἐξ ἐπιστολῆς τῆς
                  δημαρήτου. κλεομένης δὲ ἀπελαυνόμενος ἐκ τῆς αἰγίνης εἴρετο τὸν κριὸν ὅ τι οἱ εἴη
                  τὸ οὔνομα· ὁ δέ οἱ τὸ ἐὸν ἔφρασε. ὁ δὲ κλεομένης πρὸς αὐτὸν ἔφη·<q
                     n="255"
                     who="#Cleomenes">ἤδη νῦν καταχαλκοῦ, ὦ κριέ, τὰ κέρεα, ὡς συνοισόμενος μεγάλῳ
                     κακῷ.</q></p>
            </div>
            <div
               n="51"
               type="chapter">
               <p>ἐν δὲ τῇ σπάρτῃ τοῦτον τὸν χρόνον ὑπομένων δημάρητος ὁ ἀρίστωνος διέβαλλε τὸν
                  κλεομένεα, ἐὼν βασιλεὺς καὶ οὗτος σπαρτιητέων, οἰκίης δὲ τῆς ὑποδεεστέρης, κατ᾽
                  ἄλλο μὲν οὐδὲν ὑποδεεστέρης ἀπὸ γὰρ τοῦ αὐτοῦ γεγόνασι , κατὰ πρεσβυγενείην δέ κως
                  τετίμηται μᾶλλον ἡ εὐρυσθένεος.</p>
            </div>
            <div
               n="52"
               type="chapter">
               <p>λακεδαιμόνιοι γὰρ ὁμολογέοντες οὐδενὶ ποιητῇ λέγουσι αὐτὸν ἀριστόδημον τὸν
                  ἀριστομάχου τοῦ κλεοδαίου τοῦ ὕλλου βασιλεύοντα ἀγαγεῖν σφεας ἐς ταύτην τὴν χώρην
                  τὴν νῦν ἐκτέαται, ἀλλ᾽ οὐ τοὺς ἀριστοδήμου παῖδας. μετὰ δὲ χρόνον οὐ πολλὸν
                  ἀριστοδήμῳ τεκεῖν τὴν γυναῖκα, τῇ οὔνομα εἶναι ἀργείην· θυγατέρα δὲ αὐτὴν λέγουσι
                  εἶναι αὐτεσίωνος τοῦ τεισαμενοῦ τοῦ θερσάνδρου τοῦ πολυνείκεος· ταύτην δὴ τεκεῖν
                  δίδυμα, ἐπιδόντα δὲ τὸν ἀριστόδημον τὰ τέκνα νούσῳ τελευτᾶν. λακεδαιμονίους δὲ
                  τοὺς τότε ἐόντας βουλεῦσαι κατὰ νόμον βασιλέα τῶν παίδων τὸν πρεσβύτερον
                  ποιήσασθαι· οὐκ ὦν δή σφεας ἔχειν ὁκότερον ἕλωνται, ὥστε καὶ ὁμοίων καὶ ἴσων
                  ἐόντων. οὐ δυναμένους δὲ γνῶναι, ἢ καὶ πρὸ τούτου, ἐπειρωτᾶν τὴν τεκοῦσαν· τὴν δὲ
                  οὐδὲ αὐτὴν φάναι διαγινώσκειν, εἰδυῖαν μὲν καὶ τὸ κάρτα λέγειν ταῦτα, βουλομένην
                  δὲ εἴ κως ἀμφότεροι γενοίατο βασιλέες. τοὺς ὦν δὴ λακεδαιμονίους ἀπορέειν,
                  ἀπορέοντας δὲ πέμπειν ἐς δελφοὺς ἐπειρησομένους ὅ τι χρήσωνται τῷ πρήγματι· τὴν δὲ
                  πυθίην σφέας κελεύειν ἀμφότερα τὰ παιδία ἡγήσασθαι βασιλέας, τιμᾶν δὲ μᾶλλον τὸν
                  γεραίτερον. τὴν μὲν δὴ πυθίην ταῦτά σφι ἀνελεῖν, τοῖσι δὲ λακεδαιμονίοισι
                  ἀπορέουσι οὐδὲν ἧσσον ὅκως ἐξεύρωσι αὐτῶν τὸν πρεσβύτερον ὑποθέσθαι ἄνδρα
                  μεσσήνιον τῷ οὔνομα εἶναι πανίτην. ὑποθέσθαι δὲ τοῦτον τὸν πανίτην τάδε τοῖσι
                  λακεδαιμονίοισι, φυλάξαι τὴν γειναμένην ὁκότερον τῶν παιδίων πρότερον λούει καὶ
                  σιτίζει· καὶ ἢν μὲν κατὰ ταὐτὰ φαίνηται ἀεὶ ποιεῦσα, τοὺς δὲ πᾶν ἕξειν ὅσον τι καὶ
                  δίζηνται καὶ θέλουσι ἐξευρεῖν, ἢν δὲ πλανᾶται καὶ ἐκείνη ἐναλλὰξ ποιεῦσα, δῆλά σφι
                  ἔσεσθαι ὡς οὐδὲ ἐκείνη πλέον οὐδὲν οἶδε, ἐπ᾽ ἄλλην τε τραπέσθαι σφέας ὁδόν.
                  ἐνθαῦτα δὴ τοὺς σπαρτιήτας κατὰ τὰς τοῦ μεσσηνίου ὑποθήκας φυλάξαντας τὴν μητέρα
                  τῶν ἀριστοδήμου παίδων λαβεῖν κατὰ ταὐτὰ τιμῶσαν τὸν πρότερον καὶ σίτοισι καὶ
                  λουτροῖσι, οὐκ εἰδυῖαν τῶν εἵνεκεν ἐφυλάσσετο. λαβόντας δὲ τὸ παιδίον τὸ τιμώμενον
                  πρὸς τῆς γειναμένης ὡς ἐὸν πρότερον τρέφειν ἐν τῷ δημοσίῳ· καί οἱ οὔνομα τεθῆναι
                  εὐρυσθένεα, τῷ δὲ νεωτέρῳ προκλέα. τούτους ἀνδρωθέντας αὐτούς τε ἀδελφεοὺς ἐόντας
                  λέγουσι διαφόρους εἶναι τὸν πάντα χρόνον τῆς ζόης ἀλλήλοισι, καὶ τοὺς ἀπὸ τούτων
                  γενομένους ὡσαύτως διατελέειν.</p>
            </div>
            <div
               n="53"
               type="chapter">
               <p>ταῦτα μὲν λακεδαιμόνιοι λέγουσι μοῦνοι ἑλλήνων, τάδε δὲ κατὰ τὰ λεγόμενα ὑπ᾽
                  ἑλλήνων ἐγὼ γράφω, τούτους γὰρ δὴ τοὺς δωριέων βασιλέας μέχρι μὲν δὴ περσέος τοῦ
                  δανάης, τοῦ θεοῦ ἀπεόντος, καταλεγομένους ὀρθῶς ὑπ᾽ ἑλλήνων καὶ ἀποδεικνυμένους ὡς
                  εἰσὶ ἕλληνες· ἤδη γὰρ τηνικαῦτα ἐς ἕλληνας οὗτοι ἐτέλεον. ἔλεξα δὲ μέχρι περσέος
                  τοῦδε εἵνεκα, ἀλλ᾽ οὐκ ἀνέκαθεν ἔτι ἔλαβον, ὅτι οὐκ ἔπεστι ἐπωνυμίη περσέϊ οὐδεμία
                  πατρὸς θνητοῦ, ὥσπερ<persName>ἡρακλέϊ</persName>ἀμφιτρύων· ἤδη ὦν ὀρθῷ λόγῳ
                  χρεωμένῳ μέχρι περσέος ὀρθῶς εἴρηταί μοι. ἀπὸ δὲ δανάης τῆς ἀκρισίου καταλέγοντι
                  τοὺς ἄνω αἰεὶ πατέρας αὐτῶν φαινοίατο ἂν ἐόντες οἱ τῶν δωριέων ἡγεμόνες αἰγύπτιοι
                  ἰθαγενέες.</p>
            </div>
            <div
               n="54"
               type="chapter">
               <p>ταῦτα μέν νυν κατὰ τὰ ἕλληνες λέγουσι γεγενεηλόγηται. ὡς δὲ ὁ παρὰ περσέων λόγος
                  λέγεται, αὐτὸς ὁ περσεύς, ἐὼν ἀσσύριος, ἐγένετο ἕλλην, ἀλλ᾽ οὐκ οἱ περσέος
                  πρόγονοι· τοὺς δὲ ἀκρισίου γε πατέρας ὁμολογέοντας κατ᾽ οἰκηιότητα περσέϊ οὐδέν,
                  τούτους δὲ εἶναι, κατά περ ἕλληνες λέγουσι, αἰγυπτίους.</p>
            </div>
            <div
               n="55"
               type="chapter">
               <p>καὶ ταῦτα μέν νυν περὶ τούτων εἰρήσθω· ὅ τι δέ, ἐόντες αἰγύπτιοι, καὶ ὅ τι
                  ἀποδεξάμενοι ἔλαβον τὰς δωριέων βασιληίας, ἄλλοισι γὰρ περὶ αὐτῶν εἴρηται, ἐάσομεν
                  αὐτά· τὰ δὲ ἄλλοι οὐ κατελάβοντο, τούτων μνήμην ποιήσομαι.</p>
            </div>
            <div
               n="56"
               type="chapter">
               <p>γέρεά τε δὴ τάδε τοῖσι βασιλεῦσι σπαρτιῆται δεδώκασι· ἱρωσύνας δύο, διός τε
                  λακεδαίμονος καὶ διὸς οὐρανίου, καὶ πόλεμον ἐκφέρειν ἐπ᾽ ἣν ἂν βούλωνται χώρην,
                  τούτου δὲ μηδένα εἶναι σπαρτιητέων διακωλυτήν, εἰ δὲ μή, αὐτὸν ἐν τῷ ἄγεϊ
                  ἐνέχεσθαι· στρατευομένων δὲ πρώτους ἰέναι τοὺς βασιλέας, ὑστάτους δὲ ἀπιέναι·
                  ἑκατὸν δὲ ἄνδρας λογάδας ἐπὶ στρατιῆς φυλάσσειν αὐτούς, προβάτοισι δὲ χρᾶσθαι ἐν
                  τῇσι ἐξοδηίῃσι ὁκόσοισι ἂν ὦν ἐθέλωσι, τῶν δὲ θυομένων ἁπάντων τὰ δέρματά τε καὶ
                  τὰ νῶτα λαμβάνειν σφέας.</p>
            </div>
            <div
               n="57"
               type="chapter">
               <p>ταῦτα μὲν τὰ ἐμπολέμια, τὰ δὲ ἄλλα τὰ εἰρηναῖα κατὰ τάδε σφι δέδοται. ἢν θυσίη τις
                  δημοτελὴς ποιῆται, πρώτους ἐπὶ τὸ δεῖπνον ἵζειν τοὺς βασιλέας καὶ ἀπὸ τούτων
                  πρώτων ἄρχεσθαι, διπλήσια νέμοντας ἑκατέρῳ τὰ πάντα ἢ τοῖσι ἄλλοισι δαιτυμόνεσι·
                  καὶ σπονδαρχίας εἶναι τούτων καὶ τῶν τυθέντων προβάτων τὰ δέρματα. νεομηνίας δὲ
                  ἀνὰ πάσας καὶ ἑβδόμας ἱσταμένου τοῦ μηνὸς δίδοσθαι ἐκ τοῦ δημοσίου ἱρήιον τέλεον
                  ἑκατέρῳ ἐς ἀπόλλωνος καὶ μέδιμνον ἀλφίτων καὶ οἴνου τετάρτην λακωνικήν, καὶ ἐν
                  τοῖσι ἀγῶσι πᾶσι προεδρίας ἐξαιρέτους. καὶ προξείνους ἀποδεικνύναι τούτοισι
                  προσκεῖσθαι τοὺς ἂν ἐθέλωσι τῶν ἀστῶν καὶ πυθίους αἱρέεσθαι δύο ἑκάτερον· οἱ δὲ
                  πύθιοί εἰσι θεοπρόποι ἐς δελφούς, σιτεόμενοι μετὰ τῶν βασιλέων τὰ δημόσια. μὴ
                  ἐλθοῦσι δὲ τοῖσι βασιλεῦσι ἐπὶ τὸ δεῖπνον ἀποπέμπεσθαί σφι ἐς τὰ οἰκία ἀλφίτων τε
                  δύο χοίνικας ἑκατέρῳ καὶ οἴνου κοτύλην, παρεοῦσι δὲ διπλήσια πάντα δίδοσθαι· τὠυτὸ
                  δὲ τοῦτο καὶ πρὸς ἰδιωτέων κληθέντας ἐπὶ δεῖπνον τιμᾶσθαι. τὰς δὲ μαντηίας τὰς
                  γινομένας τούτους φυλάσσειν, συνειδέναι δὲ καὶ τοὺς πυθίους. δικάζειν δὲ μούνους
                  τοὺς βασιλέας τοσάδε μοῦνα· πατρούχου τε παρθένου πέρι, ἐς τὸν ἱκνέεται ἔχειν, ἢν
                  μή περ ὁ πατὴρ αὐτὴν ἐγγυήσῃ, καὶ ὁδῶν δημοσιέων πέρι· καὶ ἤν τις θετὸν παῖδα
                  ποιέεσθαι ἐθέλῃ, βασιλέων ἐναντίον ποιέεσθαι. καὶ παρίζειν βουλεύουσι τοῖσι
                  γέρουσι, ἐοῦσι δυῶν δέουσι τριήκοντα· ἢν δὲ μὴ ἔλθωσι, τοὺς μάλιστά σφι τῶν
                  γερόντων προσήκοντας ἔχειν τὰ τῶν βασιλέων γέρεα, δύο ψήφους τιθεμένους, τρίτην δὲ
                  τὴν ἑωυτῶν.</p>
            </div>
            <div
               n="58"
               type="chapter">
               <p>ταῦτα μὲν ζώουσι τοῖσι βασιλεῦσι δέδοται ἐκ τοῦ κοινοῦ τῶν σπαρτιητέων, ἀποθανοῦσι
                  δὲ τάδε. ἱππέες περιαγγέλλουσι τὸ γεγονὸς κατὰ πᾶσαν τὴν λακωνικήν, κατὰ δὲ τὴν
                  πόλιν γυναῖκες περιιοῦσαι λέβητας κροτέουσι. ἐπεὰν ὦν τοῦτο γίνηται τοιοῦτο,
                  ἀνάγκη ἐξ οἰκίης ἑκάστης ἐλευθέρους δύο καταμιαίνεσθαι, ἄνδρα τε καὶ γυναῖκα· μὴ
                  ποιήσασι δὲ τοῦτο ζημίαι μεγάλαι ἐπικέαται. νόμος δὲ τοῖσι λακεδαιμονίοισι κατὰ
                  τῶν βασιλέων τοὺς θανάτους ἐστὶ ὡυτὸς καὶ τοῖσι βαρβάροισι τοῖσι ἐν τῇ ἀσίῃ· τῶν
                  γὰρ ὦν βαρβάρων οἱ πλέονες τῷ αὐτῷ νόμῳ χρέωνται κατὰ τοὺς θανάτους τῶν βασιλέων.
                  ἐπεὰν γὰρ ἀποθάνῃ βασιλεὺς λακεδαιμονίων, ἐκ πάσης δεῖ λακεδαίμονος, χωρὶς
                  σπαρτιητέων, ἀριθμῷ τῶν περιοίκων ἀναγκαστοὺς ἐς τὸ κῆδος ἰέναι· τούτων ὦν καὶ τῶν
                  εἱλωτέων καὶ αὐτῶν σπαρτιητέων ἐπεὰν συλλεχθέωσι ἐς τὠυτὸ πολλαὶ χιλιάδες, σύμμιγα
                  τῇσι γυναιξὶ κόπτονταί τε τὰ μέτωπα προθύμως καὶ οἰμωγῇ διαχρέωνται ἀπλέτῳ,
                  φάμενοι τὸν ὕστατον αἰεὶ ἀπογενόμενον τῶν βασιλέων, τοῦτον δὴ γενέσθαι ἄριστον. ὃς
                  δ᾽ ἂν ἐν πολέμῳ τῶν βασιλέων ἀποθάνῃ, τούτῳ δὲ εἴδωλον σκευάσαντες ἐν κλίνῃ εὖ
                  ἐστρωμένῃ ἐκφέρουσι. ἐπεὰν δὲ θάψωσι, ἀγορὴ δέκα ἡμερέων οὐκ ἵσταταί σφι οὐδ᾽
                  ἀρχαιρεσίη συνίζει, ἀλλὰ πενθέουσι ταύτας τὰς ἡμέρας.</p>
            </div>
            <div
               n="59"
               type="chapter">
               <p>συμφέρονται δὲ ἄλλο τόδε τοῖσι πέρσῃσι· ἐπεὰν ἀποθανόντος τοῦ βασιλέος ἄλλος
                  ἐνίστηται βασιλεύς, οὗτος ὁ ἐσιὼν ἐλευθεροῖ ὅστις τι σπαρτιητέων τῷ βασιλέϊ ἢ τῷ
                  δημοσίῳ ὤφειλε· ἐν δ᾽ αὖ πέρσῃσι ὁ κατιστάμενος βασιλεὺς τὸν προοφειλόμενον φόρον
                  μετιεῖ τῇσι πόλισι πάσῃσι.</p>
            </div>
            <div
               n="60"
               type="chapter">
               <p>συμφέρονται δὲ καὶ τάδε αἰγυπτίοισι λακεδαιμόνιοι· οἱ κήρυκες αὐτῶν καὶ αὐληταὶ
                  καὶ μάγειροι ἐκδέκονται τὰς πατρωίας τέχνας, καὶ αὐλητής τε αὐλητέω γίνεται καὶ
                  μάγειρος μαγείρου καὶ κῆρυξ κήρυκος· οὐ κατὰ λαμπροφωνίην ἐπιτιθέμενοι ἄλλοι σφέας
                  παρακληίουσι, ἀλλὰ κατὰ τὰ πάτρια ἐπιτελέουσι. ταῦτα μὲν δὴ οὕτω γίνεται.</p>
            </div>
            <div
               n="61"
               type="chapter">
               <p>τότε δὲ τὸν κλεομένεα ἐόντα ἐν τῇ αἰγίνῃ καὶ κοινὰ τῇ ἑλλάδι ἀγαθὰ προεργαζόμενον
                  ὁ δημάρητος διέβαλλε, οὐκ αἰγινητέων οὕτω κηδόμενος ὡς φθόνῳ καὶ ἄγῃ χρεώμενος.
                  κλεομένης δὲ νοστήσας ἀπ᾽ αἰγίνης ἐβούλευε τὸν δημάρητον παῦσαι τῆς βασιληίης, διὰ
                  πρῆγμα τοιόνδε ἐπίβασιν ἐς αὐτὸν ποιεύμενος. ἀρίστωνι βασιλεύοντι ἐν σπάρτῃ καὶ
                  γήμαντι γυναῖκας δύο παῖδες οὐκ ἐγίνοντο· καὶ οὐ γὰρ συνεγινώσκετο αὐτὸς τούτων
                  εἶναι αἴτιος, γαμέει τρίτην γυναῖκα· ὧδε δὲ γαμέει.</p>
               <p>ἦν οἱ φίλος τῶν σπαρτιητέων ἀνήρ, τῷ προσέκειτο τῶν ἀστῶν μάλιστα ὁ ἀρίστων. τούτῳ
                  τῷ ἀνδρὶ ἐτύγχανε ἐοῦσα γυνὴ καλλίστη μακρῷ τῶν ἐν σπάρτῃ γυναικῶν, καὶ ταῦτα
                  μέντοι καλλίστη ἐξ αἰσχίστης γενομένη. ἐοῦσαν γάρ μιν τὸ εἶδος φλαύρην ἡ τροφὸς
                  αὐτῆς, οἷα ἀνθρώπων τε ὀλβίων θυγατέρα καὶ δυσειδέα ἐοῦσαν, πρὸς δὲ καὶ ὁρῶσα τοὺς
                  γονέας συμφορὴν τὸ εἶδος αὐτῆς ποιευμένους, ταῦτα ἕκαστα μαθοῦσα ἐπιφράζεται
                  τοιάδε. ἐφόρεε αὐτὴν ἀνὰ πᾶσαν ἡμέρην ἐς τὸ τῆς ἑλένης ἱρόν· τὸ δ᾽ ἐστὶ ἐν τῇ
                  θεράπνῃ καλεομένῃ, ὕπερθε τοῦ φοιβηίου ἱροῦ· ὅκως δὲ ἐνείκειε ἡ τροφός, πρός τε
                  τὤγαλμα ἵστα καὶ ἐλίσσετο τὴν θεὸν ἀπαλλάξαι τῆς δυσμορφίης τὸ παιδίον. καὶ δή
                  κοτε ἀπιούσῃ ἐκ τοῦ ἱροῦ τῇ τροφῷ γυναῖκα λέγεται ἐπιφανῆναι, ἐπιφανεῖσαν δὲ
                  ἐπειρέσθαι μιν ὅ τι φορέει ἐν τῇ ἀγκάλῃ, καὶ τὴν φράσαι ὡς παιδίον φορέει· τὴν δὲ
                  κελεῦσαί οἱ δεῖξαι, τὴν δὲ οὐ φάναι· ἀπειρῆσθαι γάρ οἱ ἐκ τῶν γειναμένων μηδενὶ
                  ἐπιδεικνύναι. τὴν δὲ πάντως ἑωυτῇ κελεύειν ἐπιδέξαι· ὁρῶσαν δὲ τὴν γυναῖκα περὶ
                  πολλοῦ ποιευμένην ἰδέσθαι, οὕτω δὴ τὴν τροφὸν δεῖξαι τὸ παιδίον. τὴν δὲ καταψῶσαν
                  τοῦ παιδίου τὴν κεφαλὴν εἶπαι ὡς καλλιστεύσει πασέων τῶν ἐν σπάρτῃ γυναικῶν. ἀπὸ
                  μὲν δὴ ταύτης τῆς ἡμέρης μεταπεσεῖν τὸ εἶδος· γαμέει δέ μιν ἐς γάμου ὥρην
                  ἀπικομένην ἄγητος ὁ ἀλκείδεω, οὗτος δὴ ὁ τοῦ ἀρίστωνος φίλος.</p>
            </div>
            <div
               n="62"
               type="chapter">
               <p>τὸν δὲ ἀρίστωνα ἔκνιζε ἄρα τῆς γυναικὸς ταύτης ἔρως· μηχανᾶται δὴ τοιάδε. αὐτός τε
                  τῷ ἑταίρῳ, τοῦ ἦν ἡ γυνὴ αὕτη, ὑποδέκεται δωτίνην δώσειν τῶν ἑωυτοῦ πάντων ἕν, τὸ
                  ἂν αὐτὸς ἐκεῖνος ἕληται, καὶ τὸν ἑταῖρον ἑωυτῷ ἐκέλευε ὡσαύτως τὴν ὁμοίην διδόναι·
                  ὁ δὲ οὐδὲν φοβηθεὶς ἀμφὶ τῇ γυναικί, ὁρέων ἐοῦσαν καὶ ἀρίστωνι γυναῖκα, καταινέει
                  ταῦτα· ἐπὶ τούτοισι δὲ ὅρκους ἐπήλασαν. μετὰ δὲ αὐτός τε ὁ ἀρίστων ἔδωκε τοῦτο, ὅ
                  τι δὴ ἦν, τὸ εἵλετο τῶν κειμηλίων τῶν ἀρίστωνος ὁ ἄγητος, καὶ αὐτὸς τὴν ὁμοίην
                  ζητέων φέρεσθαι παρ᾽ ἐκείνου, ἐνθαῦτα δὴ τοῦ ἑταίρου τὴν γυναῖκα ἐπειρᾶτο
                  ἀπάγεσθαι. ὁ δὲ πλὴν τούτου μούνου τὰ ἄλλα ἔφη καταινέσαι· ἀναγκαζόμενος μέντοι τῷ
                  τε ὅρκῳ καὶ τῆς ἀπάτης τῇ παραγωγῇ ἀπιεῖ ἀπάγεσθαι.</p>
            </div>
            <div
               n="63"
               type="chapter">
               <p>οὕτω μὲν δὴ τὴν τρίτην ἐσηγάγετο γυναῖκα ὁ ἀρίστων, τὴν δευτέρην
                  ἀποπεμψάμενος.</p>
               <p>ἐν δέ οἱ χρόνῳ ἐλάσσονι καὶ οὐ πληρώσασα τοὺς δέκα μῆνας ἡ γυνὴ αὕτη τίκτει τοῦτον
                  δὴ τὸν δημάρητον. καί τίς οἱ τῶν οἰκετέων ἐν θώκῳ κατημένῳ μετὰ τῶν ἐφόρων
                  ἐξαγγέλλει ὥς οἱ παῖς γέγονε. ὁ δὲ ἐπιστάμενός τε τὸν χρόνον τῷ ἠγάγετο τὴν
                  γυναῖκα καὶ ἐπὶ δακτύλων συμβαλλόμενος τοὺς μῆνας εἶπε ἀπομόσας·<q
                     n="256"
                     who="#Ariston">οὐκ ἂν ἐμὸς εἴη.</q>τοῦτο ἤκουσαν μὲν οἱ ἔφοροι, πρῆγμα μέντοι
                  οὐδὲν ἐποιήσαντο τὸ παραυτίκα. ὁ δὲ παῖς ηὔξετο, καὶ τῷ ἀρίστωνι τὸ εἰρημένον
                  μετέμελε· παῖδα γὰρ τὸν δημάρητον ἐς τὸ μάλιστά οἱ ἐνόμισε εἶναι. δημάρητον δὲ
                  οὔνομα ἔθετο αὐτῷ διὰ τόδε· πρότερον τούτων πανδημεὶ σπαρτιῆται ἀρίστωνι, ὡς ἀνδρὶ
                  εὐδοκιμέοντι διὰ πάντων δὴ τῶν βασιλέων τῶν ἐν σπάρτῃ γενομένων, ἀρὴν ἐποιήσαντο
                  παῖδα γενέσθαι· διὰ τοῦτο μέν οἱ τὸ οὔνομα δημάρητος ἐτέθη.</p>
            </div>
            <div
               n="64"
               type="chapter">
               <p>χρόνου δὲ προϊόντος ἀρίστων μὲν ἀπέθανε, δημάρητος δὲ ἔσχε τὴν βασιληίην. ἔδεε δέ,
                  ὡς ἔοικε, ἀνάπυστα γενόμενα ταῦτα καταπαῦσαι δημάρητον τῆς βασιληίης, διότι
                  κλεομένεϊ διεβλήθη μεγάλως πρότερόν τε ὁ δημάρητος ἀπαγαγὼν τὴν στρατιὴν ἐξ
                  ἐλευσῖνος καὶ δὴ καὶ τότε ἐπ᾽ αἰγινητέων τοὺς μηδίσαντας διαβάντος κλεομένεος.</p>
            </div>
            <div
               n="65"
               type="chapter">
               <p>ὁρμηθεὶς ὦν ἀποτίνυσθαι ὁ κλεομένης συντίθεται λευτυχίδῃ τῷ μενάρεος τοῦ ἄγιος,
                  ἐόντι οἰκίης τῆς αὐτῆς δημαρήτῳ, ἐπ᾽ ᾧ τε, ἢν αὐτὸν καταστήσῃ βασιλέα ἀντὶ
                  δημαρήτου, ἕψεταί οἱ ἐπ᾽ αἰγινήτας. ὁ δὲ<persName>λευτυχίδης</persName>ἦν ἐχθρὸς
                  τῷ δημαρήτῳ μάλιστα γεγονὼς διὰ πρῆγμα τοιόνδε. ἁρμοσαμένου λευτυχίδεω πέρκαλον
                  τὴν χίλωνος τοῦ δημαρμένου θυγατέρα ὁ δημάρητος ἐπιβουλεύσας ἀποστερέει λευτυχίδην
                  τοῦ γάμου, φθάσας αὐτὸς τὴν πέρκαλον ἁρπάσας καὶ σχὼν γυναῖκα. κατὰ τοῦτο μὲν τῷ
                  λευτυχίδῃ ἡ ἔχθρη ἡ ἐς τὸν δημάρητον ἐγεγόνεε, τότε δὲ ἐκ τῆς κλεομένεος προθυμίης
                     ὁ<persName>λευτυχίδης</persName>κατόμνυται δημαρήτῳ, φὰς αὐτὸν οὐκ ἱκνεομένως
                  βασιλεύειν σπαρτιητέων, οὐκ ἐόντα παῖδα ἀρίστωνος. μετὰ δὲ τὴν κατωμοσίην ἐδίωκε
                  ἀνασῴζων ἐκεῖνο τὸ ἔπος, τὸ εἶπε ἀρίστων τότε ὅτε οἱ ἐξήγγειλε ὁ οἰκέτης παῖδα
                  γεγονέναι, ὁ δὲ συμβαλλόμενος τοὺς μῆνας ἀπώμοσε, φὰς οὐκ ἑωυτοῦ μιν εἶναι. τούτου
                  δὴ ἐπιβατεύων τοῦ ῥήματος ὁ<persName>λευτυχίδης</persName>ἀπέφαινε τὸν δημάρητον
                  οὔτε ἐξ ἀρίστωνος γεγονότα οὔτε ἱκνεομένως βασιλεύοντα σπάρτης, τοὺς ἐφόρους
                  μάρτυρας παρεχόμενος κείνους οἳ τότε ἐτύγχανον πάρεδροί τε ἐόντες καὶ ἀκούσαντες
                  ταῦτα ἀρίστωνος.</p>
            </div>
            <div
               n="66"
               type="chapter">
               <p>τέλος δὲ ἐόντων περὶ αὐτῶν νεικέων ἔδοξε σπαρτιήτῃσι ἐπειρέσθαι τὸ χρηστήριον τὸ
                  ἐν δελφοῖσι εἰ ἀρίστωνος εἴη παῖς ὁ δημάρητος. ἀνοίστου δὲ γενομένου ἐκ προνοίης
                  τῆς κλεομένεος ἐς τὴν πυθίην, ἐνθαῦτα προσποιέεται κλεομένης κόβωνα τὸν
                  ἀριστοφάντου, ἄνδρα ἐν δελφοῖσι δυναστεύοντα μέγιστον, ὁ δὲ κόβων περίαλλαν τὴν
                  πρόμαντιν ἀναπείθει τὰ κλεομένης ἐβούλετο λέγεσθαι λέγειν. οὕτω δὴ ἡ πυθίη
                  ἐπειρωτώντων τῶν θεοπρόπων ἔκρινε μὴ ἀρίστωνος εἶναι δημάρητον παῖδα. ὑστέρῳ
                  μέντοι χρόνῳ ἀνάπυστα ἐγένετο ταῦτα καὶ κόβων τε ἔφυγε ἐκ δελφῶν καὶ περίαλλα ἡ
                  πρόμαντις ἐπαύσθη τῆς τιμῆς.</p>
            </div>
            <div
               n="67"
               type="chapter">
               <p>κατὰ μὲν δὴ δημαρήτου τὴν κατάπαυσιν τῆς βασιληίης οὕτω ἐγένετο. ἔφυγε δὲ
                  δημάρητος ἐκ σπάρτης ἐς μήδους ἐκ τοιοῦδε ὀνείδεος. μετὰ τῆς βασιληίης τὴν
                  κατάπαυσιν ὁ δημάρητος ἦρχε αἱρεθεὶς ἀρχήν. ἦσαν μὲν δὴ γυμνοπαιδίαι, θεωμένου δὲ
                  τοῦ δημαρήτου ὁ<persName>λευτυχίδης</persName>, γεγονὼς ἤδη αὐτὸς βασιλεὺς ἀντ᾽
                  ἐκείνου, πέμψας τὸν θεράποντα ἐπὶ γέλωτί τε καὶ λάσθῃ εἰρώτα τὸν δημάρητον ὁκοῖόν
                  τι εἴη τὸ ἄρχειν μετὰ τὸ βασιλεύειν. ὁ δὲ ἀλγήσας τῷ ἐπειρωτήματι εἶπε φὰς αὐτὸς
                  μὲν ἀμφοτέρων ἤδη πεπειρῆσθαι, κεῖνον δὲ οὔ, τὴν μέντοι ἐπειρώτησιν ταύτην ἄρξειν
                  λακεδαιμονίοισι ἢ μυρίης κακότητος ἢ μυρίης εὐδαιμονίης. ταῦτα δὲ εἴπας καὶ
                  κατακαλυψάμενος ἤιε ἐκ τοῦ θεήτρου ἐς τὰ ἑωυτοῦ οἰκία, αὐτίκα δὲ παρασκευασάμενος
                  ἔθυε τῷ διὶ βοῦν, θύσας δὲ τὴν μητέρα ἐκάλεσε.</p>
            </div>
            <div
               n="68"
               type="chapter">
               <p>ἀπικομένῃ δὲ τῇ μητρὶ ἐσθεὶς ἐς τὰς χεῖράς οἱ τῶν σπλάγχνων κατικέτευε, λέγων τοιάδε·<q
                     n="257"
                     who="#Demaratus">ὦ μῆτερ, θεῶν σε τῶν τε ἄλλων καταπτόμενος ἱκετεύω καὶ τοῦ
                     ἑρκείου διὸς τοῦδε, φράσαι μοι τὴν ἀληθείην, τίς μεο ἐστὶ πατὴρ ὀρθῷ
                        λόγῳ.<persName>λευτυχίδης</persName>μὲν γὰρ ἔφη ἐν τοῖσι νείκεσι λέγων
                     κυέουσάν σε ἐκ τοῦ προτέρου ἀνδρὸς οὕτω ἐλθεῖν παρὰ ἀρίστωνα, οἱ δὲ καὶ τὸν
                     ματαιότερον λόγον λέγοντες φασί σε ἐλθεῖν παρὰ τῶν οἰκετέων τὸν ὀνοφορβόν, καὶ
                     ἐμὲ ἐκείνου εἶναι παῖδα. ἐγώ σε ὦν μετέρχομαι τῶν θεῶν εἰπεῖν τὠληθές· οὔτε
                     γάρ, εἰ πεποίηκάς τι τῶν λεγομένων, μούνη δὴ πεποίηκας, μετὰ πολλέων δέ· ὅ τε
                     λόγος πολλὸς ἐν σπάρτῃ ὡς ἀρίστωνι σπέρμα παιδοποιὸν οὐκ ἐνῆν· τεκεῖν γὰρ ἄν οἱ
                     καὶ τὰς προτέρας γυναῖκας.</q>ὁ μὲν δὴ τοιαῦτα ἔλεγε, ἡ δὲ ἀμείβετο τοῖσδε·</p>
            </div>
            <div
               n="69"
               type="chapter">
               <p><q
                     n="258"
                     who="#third-wife-Ariston">ὦ παῖ, ἐπείτε με λιτῇσι μετέρχεαι εἰπεῖν τὴν
                     ἀληθείην, πᾶν ἐς σὲ κατειρήσεται τὠληθές. ὥς με ἠγάγετο ἀρίστων ἐς ἑωυτοῦ,
                     νυκτὶ τρίτῃ ἀπὸ τῆς πρώτης ἦλθέ μοι φάσμα εἰδόμενον ἀρίστωνι, συνευνηθὲν δὲ
                     τοὺς στεφάνους τοὺς εἶχε ἐμοὶ περιετίθει. καὶ τὸ μὲν οἰχώκεε, ἧκε δὲ μετὰ ταῦτα
                     ὁ ἀρίστων. ὣς δέ με εἶδε ἔχουσαν στεφάνους, εἰρώτα τίς εἴη ὅ μοι δούς. ἐγὼ δὲ
                     ἐφάμην ἐκεῖνον· ὁ δὲ οὐκ ὑπεδέκετο· ἐγὼ δὲ κατωμνύμην, φαμένη αὐτὸν οὐ καλῶς
                     ποιέειν ἀπαρνεόμενον· ὀλίγῳ γάρ τι πρότερον ἐλθόντα καὶ συνευνηθέντα δοῦναί μοι
                     τοὺς στεφάνους. ὁρέων δέ με κατομνυμένην ὁ ἀρίστων ἔμαθε ὡς θεῖον εἴη τὸ
                     πρῆγμα. καὶ τοῦτο μὲν οἱ στέφανοι ἐφάνησαν ἐόντες ἐκ τοῦ ἡρωίου τοῦ παρὰ τῇσι
                     θύρῃσι τῇσι αὐλείῃσι ἱδρυμένου, τὸ καλέοντι ἀστραβάκου, τοῦτο δὲ οἱ μάντιες τὸν
                     αὐτὸν τοῦτον ἥρωα ἀναίρεον εἶναι. οὕτω, ὦ παῖ, ἔχεις πᾶν ὅσον τι καὶ βούλεαι
                     πυθέσθαι· ἢ γὰρ ἐκ τοῦ ἥρωος τούτου γέγονας καί τοι πατήρ ἐστι ἀστράβακος ὁ
                     ἥρως, ἢ ἀρίστων· ἐν γάρ σε τῇ νυκτὶ ταύτῃ ἀναιρέομαι. τῇ δέ σεο μάλιστα
                     κατάπτονται οἱ ἐχθροί, λέγοντες ὡς αὐτὸς ὁ ἀρίστων, ὅτε αὐτῷ σὺ ἠγγέλθης
                     γεγενημένος, πολλῶν ἀκουόντων οὐ φήσειέ σε ἑωυτοῦ εἶναι τὸν χρόνον γάρ, τοὺς
                     δέκα μῆνας, οὐδέκω ἐξήκειν , ἀϊδρείῃ τῶν τοιούτων κεῖνος τοῦτο ἀπέρριψε τὸ
                     ἔπος. τίκτουσι γὰρ γυναῖκες καὶ ἐννεάμηνα καὶ ἑπτάμηνα, καὶ οὐ πᾶσαι δέκα μῆνας
                     ἐκτελέσασαι· ἐγὼ δὲ σέ, ὦ παῖ, ἑπτάμηνον ἔτεκον. ἔγνω δὲ καὶ αὐτὸς ὁ ἀρίστων οὐ
                     μετὰ πολλὸν χρόνον ὡς ἀγνοίῃ τὸ ἔπος ἐκβάλοι τοῦτο. λόγους δὲ ἄλλους περὶ
                     γενέσιος τῆς σεωυτοῦ μὴ δέκεο· τὰ γὰρ ἀληθέστατα πάντα ἀκήκοας. ἐκ δὲ ὀνοφορβῶν
                     αὐτῷ τε λευτυχίδῃ καὶ τοῖσι ταῦτα λέγουσι τίκτοιεν αἱ γυναῖκες παῖδας.</q></p>
            </div>
            <div
               n="70"
               type="chapter">
               <p>ἡ μὲν δὴ ταῦτα ἔλεγε, ὁ δὲ πυθόμενός τε τὰ ἐβούλετο καὶ ἐπόδια λαβὼν ἐπορεύετο ἐς
                  ἦλιν, τῷ λόγῳ φὰς ὡς ἐς δελφοὺς χρησόμενος τῷ χρηστηρίῳ πορεύεται. λακεδαιμόνιοι
                  δὲ ὑποτοπηθέντες δημάρητον δρησμῷ ἐπιχειρέειν ἐδίωκον. καί κως ἔφθη ἐς ζάκυνθον
                  διαβὰς ὁ δημάρητος ἐκ τῆς ἤλιδος· ἐπιδιαβάντες δὲ οἱ λακεδαιμόνιοι αὐτοῦ τε
                  ἅπτοντο καὶ τοὺς θεράποντας αὐτὸν ἀπαιρέονται. μετὰ δέ, οὐ γὰρ ἐξεδίδοσαν αὐτὸν οἱ
                  ζακύνθιοι, ἐνθεῦτεν διαβαίνει ἐς τὴν ἀσίην παρὰ βασιλέα δαρεῖον· ὁ δὲ ὑπεδέξατό τε
                  αὐτὸν μεγαλωστὶ καὶ γῆν τε καὶ πόλις ἔδωκε. οὕτω ἀπίκετο ἐς τὴν ἀσίην δημάρητος
                  καὶ τοιαύτῃ χρησάμενος τύχῃ, ἄλλα τε λακεδαιμονίοισι συχνὰ ἔργοισί τε καὶ γνώμῃσι
                  ἀπολαμπρυνθείς, ἐν δὲ δὴ καὶ ὀλυμπιάδα σφι ἀνελόμενος τεθρίππῳ προσέβαλε, μοῦνος
                  τοῦτο πάντων δὴ τῶν γενομένων βασιλέων ἐν σπάρτῃ ποιήσας.</p>
            </div>
            <div
               n="71"
               type="chapter">
               <p><persName>λευτυχίδης</persName>δὲ ὁ μενάρεος δημαρήτου καταπαυσθέντος διεδέξατο
                  τὴν βασιληίην· καί οἱ γίνεται παῖς ζευξίδημος, τὸν δὴ κυνίσκον μετεξέτεροι
                  σπαρτιητέων ἐκάλεον. οὗτος ὁ ζευξίδημος οὐκ ἐβασίλευσε σπάρτης· πρὸ λευτυχίδεω γὰρ
                  τελευτᾷ, λιπὼν παῖδα ἀρχίδημον.<persName>λευτυχίδης</persName>δὲ στερηθεὶς
                  ζευξιδήμου γαμέει δευτέρην γυναῖκα εὐρυδάμην, ἐοῦσαν μενίου μὲν
                     ἀδελφεήν,<persName>διεκτορίδεω</persName>δὲ θυγατέρα, ἐκ τῆς οἱ ἔρσεν μὲν
                  γίνεται οὐδέν, θυγάτηρ δὲ λαμπιτώ, τὴν ἀρχίδημος ὁ ζευξιδήμου γαμέει δόντος αὐτῷ
                  λευτυχίδεω.</p>
            </div>
            <div
               n="72"
               type="chapter">
               <p>οὐ μὲν οὐδὲ<persName>λευτυχίδης</persName>κατεγήρα ἐν σπάρτῃ, ἀλλὰ τίσιν τοιήνδε
                  τινὰ δημαρήτῳ ἐξέτεισε. ἐστρατήγησε λακεδαιμονίοισι ἐς θεσσαλίην, παρεὸν δέ οἱ
                  πάντα ὑποχείρια ποιήσασθαι ἐδωροδόκησε ἀργύριον πολλόν· ἐπ᾽ αὐτοφώρῳ δὲ ἁλοὺς
                  αὐτοῦ ἐν τῷ στρατοπέδῳ ἐπικατήμενος χειρίδι πλέῃ ἀργυρίου, ἔφυγε ἐκ σπάρτης ὑπὸ
                  δικαστήριον ὑπαχθείς, καὶ τὰ οἰκία οἱ κατεσκάφη· ἔφυγε δὲ ἐς τεγέην καὶ ἐτελεύτησε
                  ἐν ταύτῃ.</p>
            </div>
            <div
               n="73"
               type="chapter">
               <p>ταῦτα μὲν δὴ ἐγένετο χρόνῳ ὕστερον. τότε δὲ ὡς τῷ κλεομένεϊ ὠρθώθη τὸ ἐς τὸν
                  δημάρητον πρῆγμα, αὐτίκα παραλαβὼν λευτυχίδην ἤιε ἐπὶ τοὺς αἰγινήτας, δεινόν τινά
                  σφι ἔγκοτον διὰ τὸν προπηλακισμὸν ἔχων. οὕτω δὴ οὔτε οἱ<rs
                     type="ethnic">αἰγινῆται</rs>, ἀμφοτέρων τῶν βασιλέων ἡκόντων ἐπ᾽ αὐτούς,
                  ἐδικαίουν ἔτι ἀντιβαίνειν, ἐκεῖνοί τε ἐπιλεξάμενοι ἄνδρας δέκα αἰγινητέων τοὺς
                  πλείστου ἀξίους καὶ πλούτῳ καὶ γένεϊ ἦγον, καὶ ἄλλους καὶ δὴ καὶ κριόν τε τὸν
                  πολυκρίτου καὶ κάσαμβον τὸν ἀριστοκράτεος, οἵ περ εἶχον μέγιστον κράτος· ἀγαγόντες
                  δέ σφεας ἐς γῆν τὴν ἀττικὴν παραθήκην κατατίθενται ἐς τοὺς ἐχθίστους αἰγινήτῃσι
                  ἀθηναίους.</p>
            </div>
            <div
               n="74"
               type="chapter">
               <p>μετὰ δὲ ταῦτα κλεομένεα ἐπάϊστον γενόμενον κακοτεχνήσαντα ἐς δημάρητον δεῖμα ἔλαβε
                  σπαρτιητέων καὶ ὑπεξέσχε ἐς θεσσαλίην. ἐνθεῦτεν δὲ ἀπικόμενος ἐς τὴν ἀρκαδίην
                  νεώτερα ἔπρησσε πρήγματα, συνιστὰς τοὺς ἀρκάδας ἐπὶ τῇ σπάρτῃ, ἄλλους τε ὅρκους
                  προσάγων σφι ᾗ μὲν ἕψεσθαί σφεας αὐτῷ τῇ ἂν ἐξηγέηται, καὶ δὴ καὶ ἐς νώνακριν
                  πόλιν πρόθυμος ἦν τῶν ἀρκάδων τοὺς προεστεῶτας ἀγινέων ἐξορκοῦν τὸ στυγὸς ὕδωρ. ἐν
                  δὲ ταύτῃ τῇ πόλι λέγεται εἶναι ὑπ᾽ ἀρκάδων τὸ στυγὸς ὕδωρ, καὶ δὴ καὶ ἔστι τοιόνδε
                  τι· ὕδωρ ὀλίγον φαινόμενον ἐκ πέτρης στάζει ἐς ἄγκος, τὸ δὲ ἄγκος αἱμασιῆς τις
                  περιθέει κύκλος. ἡ δὲ νώνακρις, ἐν τῇ ἡ πηγὴ αὕτη τυγχάνει ἐοῦσα, πόλις ἐστὶ τῆς
                  ἀρκαδίης πρὸς φενεῷ.</p>
            </div>
            <div
               n="75"
               type="chapter">
               <p>μαθόντες δὲ κλεομένεα λακεδαιμόνιοι ταῦτα πρήσσοντα κατῆγον αὐτὸν δείσαντες ἐπὶ
                  τοῖσι αὐτοῖσι ἐς σπάρτην τοῖσι καὶ πρότερον ἦρχε. κατελθόντα δὲ αὐτὸν αὐτίκα
                  ὑπέλαβε μανίη νοῦσος, ἐόντα καὶ πρότερον ὑπομαργότερον· ὅκως γάρ τεῳ ἐντύχοι
                  σπαρτιητέων, ἐνέχραυε ἐς τὸ πρόσωπον τὸ σκῆπτρον. ποιεῦντα δὲ αὐτὸν ταῦτα καὶ
                  παραφρονήσαντα ἔδησαν οἱ προσήκοντες ἐν ξύλῳ. ὁ δὲ δεθεὶς τὸν φύλακον μουνωθέντα
                  ἰδὼν τῶν ἄλλων αἰτέει μάχαιραν· οὐ βουλομένου δὲ τὰ πρῶτα τοῦ φυλάκου διδόναι,
                  ἀπείλεε τά μιν λυθεὶς ποιήσει, ἐς ὃ δείσας τὰς ἀπειλὰς ὁ φύλακος ἦν γὰρ τῶν τις
                  εἱλωτέων διδοῖ οἱ μάχαιραν. κλεομένης δὲ παραλαβὼν τὸν σίδηρον ἄρχετο ἐκ τῶν
                  κνημέων ἑωυτὸν λωβώμενος· ἐπιτάμνων γὰρ κατὰ μῆκος τὰς σάρκας προέβαινε ἐκ τῶν
                  κνημέων ἐς τοὺς μηρούς, ἐκ δὲ τῶν μηρῶν ἔς τε τὰ ἰσχία καὶ τὰς λαπάρας, ἐς ὃ ἐς
                  τὴν γαστέρα ἀπίκετο καὶ ταύτην καταχορδεύων ἀπέθανε τρόπῳ τοιούτῳ, ὡς μὲν οἱ
                  πολλοὶ λέγουσι ἑλλήνων, ὅτι τὴν πυθίην ἀνέγνωσε τὰ περὶ δημαρήτου γενόμενα λέγειν,
                  ὡς δὲ ἀθηναῖοι μοῦνοι λέγουσι, διότι ἐς ἐλευσῖνα ἐσβαλὼν ἔκειρε τὸ τέμενος τῶν
                  θεῶν, ὡς δὲ ἀργεῖοι, ὅτι ἐξ ἱροῦ αὐτῶν τοῦ ἄργου ἀργείων τοὺς καταφυγόντας ἐκ τῆς
                  μάχης καταγινέων κατέκοπτε καὶ αὐτὸ τὸ ἄλσος ἐν ἀλογίῃ ἔχων ἐνέπρησε.</p>
            </div>
            <div
               n="76"
               type="chapter">
               <p>κλεομένεϊ γὰρ μαντευομένῳ ἐν δελφοῖσι ἐχρήσθη ἄργος αἱρήσειν. ἐπείτε δὲ σπαρτιήτας
                  ἄγων ἀπίκετο ἐπὶ ποταμὸν ἐρασῖνον, ὃς λέγεται ῥέειν ἐκ τῆς στυμφηλίδος λίμνης τὴν
                  γὰρ δὴ λίμνην ταύτην ἐς χάσμα ἀφανὲς ἐκδιδοῦσαν ἀναφαίνεσθαι ἐν ἄργεϊ, τὸ ἐνθεῦτεν
                  δὲ τὸ ὕδωρ ἤδη τοῦτο ὑπ᾽ ἀργείων ἐρασῖνον καλέεσθαι , ἀπικόμενος ὦν ὁ κλεομένης
                  ἐπὶ τὸν ποταμὸν τοῦτον ἐσφαγιάζετο αὐτῷ. καί, οὐ γὰρ ἐκαλλιέρεε οὐδαμῶς διαβαίνειν
                  μιν, ἄγασθαι μὲν ἔφη τοῦ ἐρασίνου οὐ προδιδόντος τοὺς πολιήτας, ἀργείους μέντοι
                  οὐδ᾽ ὣς χαιρήσειν. μετὰ δὲ ταῦτα ἐξαναχωρήσας τὴν στρατιὴν κατήγαγε ἐς θυρέην,
                  σφαγιασάμενος δὲ τῇ θαλάσσῃ ταῦρον πλοίοισί σφεας ἤγαγε ἔς τε τὴν τιρυνθίην χώρην
                  καὶ ναυπλίην.</p>
            </div>
            <div
               n="77"
               type="chapter">
               <p>ἀργεῖοι δὲ ἐβοήθεον πυνθανόμενοι ταῦτα ἐπὶ θάλασσαν· ὡς δὲ ἀγχοῦ μὲν ἐγίνοντο τῆς
                  τίρυνθος, χώρῳ δὲ ἐν τούτῳ τῷ κεῖται σήπεια οὔνομα, μεταίχμιον οὐ μέγα ἀπολιπόντες
                  ἵζοντο ἀντίοι τοῖσι λακεδαιμονίοισι. ἐνθαῦτα δὴ οἱ ἀργεῖοι τὴν μὲν ἐκ τοῦ φανεροῦ
                  μάχην οὐκ ἐφοβέοντο, ἀλλὰ μὴ δόλῳ αἱρεθέωσι. καὶ γὰρ δή σφι ἐς τοῦτο τὸ πρῆγμα
                  εἶχε τὸ χρηστήριον, τὸ ἐπίκοινα ἔχρησε ἡ πυθίη τούτοισί τε καὶ μιλησίοισι λέγον ὧδε·<q
                     n="259"
                     type="oracle"
                     who="#Pythia"><l>ἀλλ᾽ ὅταν ἡ θήλεια τὸν ἄρσενα νικήσασα</l><l>ἐξελάσῃ καὶ κῦδος
                        ἐν ἀργείοισιν ἄρηται,</l><l>πολλὰς ἀργείων ἀμφιδρυφέας τότε θήσει.</l><l>ὥς
                        ποτέ τις ἐρέει καὶ ἐπεσσομένων ἀνθρώπων·</l><l>δεινὸς ὄφις τριέλικτος
                        ἀπώλετο δουρὶ δαμασθείς.</l></q>ταῦτα δὴ πάντα συνελθόντα τοῖσι ἀργείοισι
                  φόβον παρεῖχε. καὶ δή σφι πρὸς ταῦτα ἔδοξε τῷ κήρυκι τῶν πολεμίων χρᾶσθαι, δόξαν
                  δέ σφι ἐποίευν τοιόνδε· ὅκως ὁ σπαρτιήτης κῆρυξ προσημαίνοι τι λακεδαιμονίοισι,
                  ἐποίευν καὶ οἱ ἀργεῖοι τὠυτὸ τοῦτο.</p>
            </div>
            <div
               n="78"
               type="chapter">
               <p>μαθὼν δὲ ὁ κλεομένης ποιεῦντας τοὺς ἀργείους ὁκοῖόν τι ὁ σφέτερος κῆρυξ σημήνειε,
                  παραγγέλλει σφι, ὅταν σημήνῃ ὁ κῆρυξ ποιέεσθαι ἄριστον, τότε ἀναλαβόντας τὰ ὅπλα
                  χωρέειν ἐς τοὺς ἀργείους. ταῦτα καὶ ἐγένετο ἐπιτελέα ἐκ τῶν λακεδαιμονίων· ἄριστον
                  γὰρ ποιευμένοισι τοῖσι ἀργείοισι ἐκ τοῦ κηρύγματος ἐπεκέατο, καὶ πολλοὺς μὲν
                  ἐφόνευσαν αὐτῶν, πολλῷ δέ τι πλέονας ἐς τὸ ἄλσος τοῦ ἄργου καταφυγόντας
                  περιιζόμενοι ἐφύλασσον.</p>
            </div>
            <div
               n="79"
               type="chapter">
               <p>ἐνθεῦτεν δὲ ὁ κλεομένης ἐποίεε τοιόνδε· ἔχων αὐτομόλους ἄνδρας καὶ πυνθανόμενος
                  τούτων ἐξεκάλεε, πέμπων κήρυκα, ὀνομαστὶ λέγων τῶν ἀργείων τοὺς ἐν τῷ ἱρῷ
                  ἀπεργμένους, ἐξεκάλεε δὲ φὰς αὐτῶν ἔχειν τὰ ἄποινα· ἄποινα δέ ἐστι πελοποννησίοισι
                  δύο μνέαι τεταγμέναι κατ᾽ ἄνδρα αἰχμάλωτον ἐκτίνειν. κατὰ πεντήκοντα δὴ ὦν τῶν
                  ἀργείων ὡς ἑκάστους ἐκκαλεόμενος ὁ κλεομένης ἔκτεινε. ταῦτα δέ κως γινόμενα
                  ἐλελήθεε τοὺς λοιποὺς τοὺς ἐν τῷ τεμένεϊ· ἅτε γὰρ πυκνοῦ ἐόντος τοῦ ἄλσεος οὐκ
                  ὥρων οἱ ἐντὸς τοὺς ἐκτὸς ὅ τι ἔπρησσον, πρίν γε δὴ αὐτῶν τις ἀναβὰς ἐπὶ δένδρος
                  κατεῖδε τὸ ποιεύμενον. οὐκ ὦν δὴ ἔτι καλεόμενοι ἐξήισαν.</p>
            </div>
            <div
               n="80"
               type="chapter">
               <p>ἐνθαῦτα δὴ ὁ κλεομένης ἐκέλευε πάντα τινὰ τῶν εἱλωτέων περινέειν ὕλῃ τὸ ἄλσος· τῶν
                  δὲ πιθομένων ἐνέπρησε τὸ ἄλσος. καιομένου δὲ ἤδη ἐπείρετο τῶν τινα αὐτομόλων τίνος
                  εἴη θεῶν τὸ ἄλσος· ὁ δὲ ἔφη ἄργου εἶναι. ὁ δὲ ὡς ἤκουσε, ἀναστενάξας μέγα εἶπε·<q
                     n="260"
                     who="#Cleomenes">ὦ ἄπολλον χρηστήριε, ἦ μεγάλως με ἠπάτηκας φάμενος ἄργος
                     αἱρήσειν. συμβάλλομαι δ᾽ ἐξήκειν μοι τὸ χρηστήριον.</q></p>
            </div>
            <div
               n="81"
               type="chapter">
               <p>μετὰ δὲ ταῦτα ὁ κλεομένης τὴν μὲν πλέω στρατιὴν ἀπῆκε ἀπιέναι ἐς σπάρτην, χιλίους
                  δὲ αὐτὸς λαβὼν τοὺς ἀριστέας ἤιε ἐς τὸ ἡραῖον θύσων. βουλομένου δὲ αὐτοῦ θύειν ἐπὶ
                  τοῦ βωμοῦ ὁ ἱρεὺς ἀπηγόρευε, φὰς οὐκ ὅσιον εἶναι ξείνῳ αὐτόθι θύειν. ὁ δὲ
                  κλεομένης τὸν ἱρέα ἐκέλευε τοὺς εἵλωτας ἀπὸ τοῦ βωμοῦ ἀπαγαγόντας μαστιγῶσαι, καὶ
                  αὐτὸς ἔθυσε. ποιήσας δὲ ταῦτα ἀπήιε ἐς τὴν σπάρτην.</p>
            </div>
            <div
               n="82"
               type="chapter">
               <p>νοστήσαντα δέ μιν ὑπῆγον οἱ ἐχθροὶ ὑπὸ τοὺς ἐφόρους, φάμενοί μιν δωροδοκήσαντα οὐκ
                  ἑλεῖν τὸ ἄργος, παρεὸν εὐπετέως μιν ἑλεῖν. ὁ δέ σφι ἔλεξε, οὔτε εἰ ψευδόμενος οὔτε
                  εἰ ἀληθέα λέγων, ἔχω σαφηνέως εἶπαι, ἔλεξε δ᾽ ὦν φάμενος, ἐπείτε δὴ τὸ τοῦ ἄργου
                  ἱερὸν εἷλε, δοκέειν οἱ ἐξεληλυθέναι τὸν τοῦ θεοῦ χρησμόν· πρὸς ὦν ταῦτα οὐ
                  δικαιοῦν πειρᾶν τῆς πόλιος, πρίν γε δὴ ἱροῖσι χρήσηται καὶ μάθῃ εἴτε οἱ ὁ θεὸς
                  παραδιδοῖ εἴτε οἱ ἐμποδὼν ἕστηκε· καλλιερεομένῳ δὲ ἐν τῷ ἡραίῳ ἐκ τοῦ ἀγάλματος
                  τῶν στηθέων φλόγα πυρὸς ἐκλάμψαι, μαθεῖν δὲ αὐτὸς οὕτω τὴν ἀτρεκείην, ὅτι οὐκ
                  αἱρέει τὸ ἄργος· εἰ μὲν γὰρ ἐκ τῆς κεφαλῆς τοῦ ἀγάλματος ἐξέλαμψε, αἱρέειν ἂν κατ᾽
                  ἄκρης τὴν πόλιν, ἐκ τῶν στηθέων δὲ ἐκλάμψαντος πᾶν οἱ πεποιῆσθαι ὅσον ὁ θεὸς
                  ἐβούλετο γενέσθαι. ταῦτα λέγων πιστά τε καὶ οἰκότα ἐδόκεε σπαρτιήτῃσι λέγειν καὶ
                  διέφυγε πολλὸν τοὺς διώκοντας.</p>
            </div>
            <div
               n="83"
               type="chapter">
               <p>ἄργος δὲ ἀνδρῶν ἐχηρώθη οὕτω ὥστε οἱ δοῦλοι αὐτῶν ἔσχον πάντα τὰ πρήγματα ἄρχοντές
                  τε καὶ διέποντες, ἐς ὃ ἐπήβησαν οἱ τῶν ἀπολομένων παῖδες. ἔπειτέ σφεας οὗτοι
                  ἀνακτώμενοι ὀπίσω ἐς ἑωυτοὺς τὸ ἄργος ἐξέβαλον· ἐξωθεόμενοι δὲ οἱ δοῦλοι μάχῃ
                  ἔσχον τίρυνθα. τέως μὲν δή σφι ἦν ἄρθμια ἐς ἀλλήλους, ἔπειτε δὲ ἐς τοὺς δούλους
                  ἦλθε ἀνὴρ μάντις κλέανδρος, γένος ἐὼν φιγαλεὺς ἀπ᾽ ἀρκαδίης· οὗτος τοὺς δούλους
                  ἀνέγνωσε ἐπιθέσθαι τοῖσι δεσπότῃσι. ἐκ τούτου δὲ πόλεμός σφι ἦν ἐπὶ χρόνον συχνόν,
                  ἐς ὃ δὴ μόγις οἱ ἀργεῖοι ἐπεκράτησαν.</p>
            </div>
            <div
               n="84"
               type="chapter">
               <p>ἀργεῖοι μέν νυν διὰ ταῦτα κλεομένεά φασι μανέντα ἀπολέσθαι κακῶς. αὐτοὶ δὲ
                  σπαρτιῆταί φασι ἐκ δαιμονίου μὲν οὐδενὸς μανῆναι κλεομένεα, σκύθῃσι δὲ ὁμιλήσαντά
                  μιν ἀκρητοπότην γενέσθαι καὶ ἐκ τούτου μανῆναι. σκύθας γὰρ τοὺς νομάδας, ἐπείτε
                  σφι δαρεῖον ἐσβαλεῖν ἐς τὴν χώρην, μετὰ ταῦτα μεμονέναι μιν τείσασθαι, πέμψαντας
                  δὲ ἐς σπάρτην συμμαχίην τε ποιέεσθαι καὶ συντίθεσθαι ὡς χρεὸν εἴη αὐτοὺς μὲν τοὺς
                  σκύθας παρὰ φᾶσιν ποταμὸν πειρᾶν ἐς τὴν μηδικὴν ἐσβάλλειν, σφέας δὲ τοὺς
                  σπαρτιήτας κελεύειν ἐξ ἐφέσου ὁρμωμένους ἀναβαίνειν καὶ ἔπειτα ἐς τὠυτὸ ἀπαντᾶν.
                  κλεομένεα δὲ λέγουσι ἡκόντων τῶν σκυθέων ἐπὶ ταῦτα ὁμιλέειν σφι μεζόνως, ὁμιλέοντα
                  δὲ μᾶλλον τοῦ ἱκνεομένου μαθεῖν τὴν ἀκρητοποσίην παρ᾽ αὐτῶν· ἐκ τούτου δὲ μανῆναί
                  μιν νομίζουσι σπαρτιῆται. ἔκ τε τόσου, ὡς αὐτοὶ λέγουσι,<gloss>ἐπεὰν ζωρότερον
                     βούλωνται πιεῖν</gloss>,<term
                     xml:lang="grc">ἐπισκύθισον</term>λέγουσι. οὕτω δὴ σπαρτιῆται τὰ περὶ κλεομένεα
                  λέγουσι· ἐμοὶ δὲ δοκέει τίσιν ταύτην ὁ κλεομένης δημαρήτῳ ἐκτεῖσαι.</p>
            </div>
            <div
               n="85"
               type="chapter">
               <p>τελευτήσαντος δὲ κλεομένεος ὡς ἐπύθοντο<rs
                     type="ethnic">αἰγινῆται</rs>, ἔπεμπον ἐς σπάρτην ἀγγέλους καταβωσομένους
                  λευτυχίδεω περὶ τῶν ἐν ἀθήνῃσι ὁμήρων ἐχομένων. λακεδαιμόνιοι δὲ δικαστήριον
                  συναγαγόντες ἔγνωσαν περιυβρίσθαι αἰγινήτας ὑπὸ λευτυχίδεω, καί μιν κατέκριναν
                  ἔκδοτον ἄγεσθαι ἐς αἴγιναν ἀντὶ τῶν ἐν ἀθήνῃσι ἐχομένων ἀνδρῶν. μελλόντων δὲ ἄγειν
                  τῶν αἰγινητέων τὸν λευτυχίδεα, εἶπέ σφι θεασίδης ὁ λεωπρέπεος, ἐὼν ἐν σπάρτῃ ἀνὴρ δόκιμος·<q
                     n="261"
                     who="#Theasides">τί βουλεύεσθε ποιέειν, ἄνδρες<rs
                        type="ethnic">αἰγινῆται</rs>; τὸν βασιλέα τῶν σπαρτιητέων ἔκδοτον γενόμενον
                     ὑπὸ τῶν πολιητέων ἄγειν; εἰ νῦν ὀργῇ χρεώμενοι ἔγνωσαν οὕτω σπαρτιῆται, ὅκως ἐξ
                     ὑστέρης μή τι ὑμῖν, ἢν ταῦτα ποιήσητε, πανώλεθρον κακὸν ἐς τὴν χώρην
                     ἐσβάλωσι.</q>ταῦτα ἀκούσαντες οἱ<rs
                     type="ethnic">αἰγινῆται</rs>ἔσχοντο τῆς ἀγωγῆς, ὁμολογίῃ δὲ ἐχρήσαντο τοιῇδε,
                  ἐπισπόμενον λευτυχίδεα ἐς ἀθήνας ἀποδοῦναι αἰγινήτῃσι τοὺς ἄνδρας.</p>
            </div>
            <div
               n="86"
               type="chapter">
               <p>ὡς δὲ ἀπικόμενος<persName>λευτυχίδης</persName>ἐς τὰς ἀθήνας ἀπαίτεε τὴν
                  παρακαταθήκην, οἱ ἀθηναῖοι προφάσις εἷλκον οὐ βουλόμενοι ἀποδοῦναι, φάντες δύο
                  σφέας ἐόντας βασιλέας παραθέσθαι καὶ οὐ δικαιοῦν τῷ ἑτέρῳ ἄνευ τοῦ ἑτέρου
                  ἀποδιδόναι.</p>
            </div>
            <div
               n="87"
               type="chapter">
               <p><seg
                     n="1"><persName>λευτυχίδης</persName>μὲν εἴπας ταῦτα, ὡς οἱ οὐδὲ οὕτως ἐσήκουον
                     οἱ ἀθηναῖοι, ἀπαλλάσετο; οἱ δὲ αἰγινῆται, πρὶν τῶν πρότερον ἀδικημάτων δοῦναι
                     δίκας τῶν ἐς ἀθηναίους ὕβρισαν θηβαίοισι χαριζόμενοι, ἐποίησαν τοιόνδε;
                     μεμφόμενοι τοῖσι ἀθηναίοισι καὶ ἀξιοῦντες ἀδικέεσθαι, ὡς τιμωρησόμενοι τοὺς
                     ἀθηναίους παρεσκευάζοντο· καί, ἦν γὰρ δὴ τοῖσι ἀθηναίοισι πεντετηρὶς ἐπὶ
                     σουνίῳ, λοχήσαντες ὦν τὴν θεωρίδα νέα εἷλον πλήρεα ἀνδρῶν τῶν πρώτων ἀθηναίων,
                     λαβόντες δὲ τοὺς ἄνδρας ἔδησαν.</seg></p>
            </div>
            <div
               n="88"
               type="chapter">
               <p>ἀθηναῖοι δὲ παθόντες ταῦτα πρὸς αἰγινητέων οὐκέτι ἀνεβάλλοντο μὴ οὐ τὸ πᾶν
                  μηχανήσασθαι ἐπ᾽ αἰγινήτῃσι. καί, ἦν γὰρ νικόδρομος κνοίθου καλεόμενος ἐν τῇ
                  αἰγίνῃ ἀνὴρ δόκιμος, οὗτος μεμφόμενος μὲν τοῖσι αἰγινήτῃσι προτέρην ἑωυτοῦ
                  ἐξέλασιν ἐκ τῆς νήσου, μαθὼν δὲ τότε τοὺς ἀθηναίους ἀναρτημένους ἔρδειν αἰγινήτας
                  κακῶς, συντίθεται ἀθηναίοισι προδοσίην αἰγίνης, φράσας ἐν τῇ τε ἡμέρῃ ἐπιχειρήσει
                  καὶ ἐκείνους ἐς τὴν ἥκειν δεήσει βοηθέοντας. μετὰ ταῦτα καταλαμβάνει μὲν κατὰ τὰ
                  συνεθήκατο ἀθηναίοισι ὁ νικόδρομος τὴν παλαιὴν καλεομένην πόλιν, ἀθηναῖοι δὲ οὐ
                  παραγίνονται ἐς δέον. οὐ γὰρ ἔτυχον ἐοῦσαι νέες σφι ἀξιόμαχοι τῇσι αἰγινητέων
                  συμβαλεῖν·</p>
            </div>
            <div
               n="89"
               type="chapter">
               <p>ἐν ᾧ ὦν κορινθίων ἐδέοντο χρῆσαι σφίσι νέας, ἐν τούτῳ διεφθάρη τὰ πρήγματα. οἱ δὲ
                  κορίνθιοι, ἦσαν γάρ σφι τοῦτον τὸν χρόνον φίλοι ἐς τὰ μάλιστα ἀθηναίοισι, διδοῦσι
                  δεομένοισι εἴκοσι νέας, διδοῦσι δὲ πενταδράχμους ἀποδόμενοι· δωτίνην γὰρ ἐν τῷ
                  νόμῳ οὐκ ἐξῆν δοῦναι. ταύτας τε δὴ λαβόντες οἱ ἀθηναῖοι καὶ τὰς σφετέρας,
                  πληρώσαντες ἑβδομήκοντα νέας τὰς ἁπάσας, ἔπλεον ἐπὶ τὴν αἴγιναν καὶ ὑστέρησαν
                  ἡμέρῃ μιῇ τῆς συγκειμένης.</p>
            </div>
            <div
               n="90"
               type="chapter">
               <p>νικόδρομος δέ, ὡς οἱ ἀθηναῖοι ἐς τὸν καιρὸν οὐ παρεγίνοντο, ἐς πλοῖον ἐσβὰς
                  ἐκδιδρήσκει ἐκ τῆς αἰγίνης· σὺν δέ οἱ καὶ ἄλλοι ἐκ τῶν αἰγινητέων εἵποντο, τοῖσι
                  ἀθηναῖοι σούνιον οἰκῆσαι ἔδοσαν. ἐνθεῦτεν δὲ οὗτοι ὁρμώμενοι ἔφερόν τε καὶ ἦγον
                  τοὺς ἐν τῇ νήσῳ αἰγινήτας.</p>
            </div>
            <div
               n="91"
               type="chapter">
               <p>ταῦτα μὲν δὴ ὕστερον ἐγίνετο. αἰγινητέων δὲ οἱ παχέες ἐπαναστάντος σφι τοῦ δήμου
                  ἅμα νικοδρόμῳ ἐπεκράτησαν, καὶ ἔπειτέ σφεας χειρωσάμενοι ἐξῆγον ἀπολέοντες. ἀπὸ
                  τούτου δὲ καὶ ἄγος σφι ἐγένετο, τὸ ἐκθύσασθαι οὐκ οἷοί τε ἐγένοντο ἐπιμηχανώμενοι,
                  ἀλλ᾽ ἔφθησαν ἐκπεσόντες πρότερον ἐκ τῆς νήσου ἤ σφι ἵλεον γενέσθαι τὴν θεόν.
                  ἑπτακοσίους γὰρ δὴ τοῦ δήμου ζωγρήσαντες ἐξῆγον ὡς ἀπολέοντες, εἷς δέ τις τούτων
                  ἐκφυγὼν τὰ δεσμὰ καταφεύγει πρὸς πρόθυρα δήμητρος θεσμοφόρου, ἐπιλαβόμενος δὲ τῶν
                  ἐπισπαστήρων εἴχετο· οἱ δὲ ἐπείτε μιν ἀποσπάσαι οὐκ οἷοί τε ἀπέλκοντες ἐγίνοντο,
                  ἀποκόψαντες αὐτοῦ τὰς χεῖρας ἦγον οὕτω, αἱ χεῖρες δὲ ἐκεῖναι ἐμπεφυκυῖαι ἦσαν
                  τοῖσι ἐπισπαστῆρσι.</p>
            </div>
            <div
               n="92"
               type="chapter">
               <p>ταῦτα μέν νυν σφέας αὐτοὺς οἱ<rs
                     type="ethnic">αἰγινῆται</rs>ἐργάσαντο. ἀθηναίοισι δὲ ἥκουσι ἐναυμάχησαν νηυσὶ
                  ἑβδομήκοντα, ἑσσωθέντες δὲ τῇ ναυμαχίῃ ἐπεκαλέοντο τοὺς αὐτοὺς τοὺς καὶ πρότερον,
                  ἀργείους. καὶ δή σφι οὗτοι μὲν οὐκέτι βοηθέουσι, μεμφόμενοι ὅτι αἰγιναῖαι νέες
                  ἀνάγκῃ λαμφθεῖσαι ὑπὸ κλεομένεος ἔσχον τε ἐς τὴν ἀργολίδα χώρην καὶ συναπέβησαν
                  λακεδαιμονίοισι· συναπέβησαν δὲ καὶ ἀπὸ σικυωνιέων νεῶν ἄνδρες τῇ αὐτῇ ταύτῃ
                  ἐσβολῇ. καί σφι ὑπ᾽ ἀργείων ἐπεβλήθη ζημίη χίλια τάλαντα ἐκτεῖσαι, πεντακόσια
                  ἑκατέρους. σικυώνιοι μέν νυν συγγνόντες ἀδικῆσαι ὡμολόγησαν ἑκατὸν τάλαντα
                  ἐκτείσαντες ἀζήμιοι εἶναι,<rs
                     type="ethnic">αἰγινῆται</rs>δὲ οὔτε συνεγινώσκοντο ἦσάν τε αὐθαδέστεροι. διὰ δὴ
                  ὦν ταῦτά σφι δεομένοισι ἀπὸ μὲν τοῦ δημοσίου οὐδεὶς ἀργείων ἔτι ἐβοήθεε, ἐθελονταὶ
                  δὲ ἐς χιλίους· ἦγε δὲ αὐτοὺς στρατηγὸς εὐρυβάτης, ἀνὴρ πεντάεθλον ἐπασκήσας.
                  τούτων οἱ πλέονες οὐκ ἀπενόστησαν ὀπίσω, ἀλλ᾽ ἐτελεύτησαν ὑπ᾽ ἀθηναίων ἐν αἰγίνῃ·
                  αὐτὸς δὲ ὁ στρατηγὸς εὐρυβάτης μουνομαχίην ἐπασκέων τρεῖς μὲν ἄνδρας τρόπῳ τοιούτῳ
                  κτείνει, ὑπὸ δὲ τοῦ τετάρτου σωφάνεος τοῦ δεκελέος ἀποθνῄσκει.</p>
            </div>
            <div
               n="93"
               type="chapter">
               <p><rs
                     type="ethnic">αἰγινῆται</rs>δὲ ἐοῦσι ἀτάκτοισι τοῖσι ἀθηναίοισι συμβαλόντες
                  τῇσι νηυσὶ ἐνίκησαν καί σφεων νέας τέσσερας αὐτοῖσι τοῖσι ἀνδράσι εἷλον.</p>
            </div>
            <div
               n="94"
               type="chapter">
               <p>ἀθηναίοισι μὲν δὴ πόλεμος συνῆπτο πρὸς αἰγινήτας, ὁ δὲ πέρσης τὸ ἑωυτοῦ ἐποίεε,
                  ὥστε ἀναμιμνήσκοντός τε αἰεὶ τοῦ θεράποντος μεμνῆσθαί μιν τῶν ἀθηναίων καὶ
                  πεισιστρατιδέων προσκατημένων καὶ διαβαλλόντων ἀθηναίους, ἅμα δὲ βουλόμενος ὁ
                  δαρεῖος ταύτης ἐχόμενος τῆς προφάσιος καταστρέφεσθαι τῆς ἑλλάδος τοὺς μὴ δόντας
                  αὐτῷ γῆν τε καὶ ὕδωρ. μαρδόνιον μὲν δὴ φλαύρως πρήξαντα τῷ στόλῳ παραλύει τῆς
                  στρατηγίης, ἄλλους δὲ στρατηγοὺς ἀποδέξας ἀπέστειλε ἐπί τε ἐρέτριαν καὶ ἀθήνας,
                  δᾶτίν τε, ἐόντα μῆδον γένος, καὶ ἀρταφρένεα τὸν ἀρταφρένεος παῖδα, ἀδελφιδέον
                  ἑωυτοῦ· ἐντειλάμενος δὲ ἀπέπεμπε ἐξανδραποδίσαντας ἀθήνας καὶ ἐρέτριαν ἀνάγειν
                  ἑωυτῷ ἐς ὄψιν τὰ ἀνδράποδα.</p>
            </div>
            <div
               n="95"
               type="chapter">
               <p>ὡς δὲ οἱ στρατηγοὶ οὗτοι οἱ ἀποδεχθέντες πορευόμενοι παρὰ βασιλέος ἀπίκοντο τῆς
                  κιλικίης ἐς τὸ ἀλήιον πεδίον, ἅμα ἀγόμενοι πεζὸν στρατὸν πολλόν τε καὶ εὖ
                  ἐσκευασμένον, ἐνθαῦτα στρατοπεδευομένοισι ἐπῆλθε μὲν ὁ ναυτικὸς πᾶς στρατὸς ὁ
                  ἐπιταχθεὶς ἑκάστοισι, παρεγένοντο δὲ καὶ αἱ ἱππαγωγοὶ νέες, τὰς τῷ προτέρῳ ἔτεϊ
                  προεῖπε τοῖσι ἑωυτοῦ δασμοφόροισι δαρεῖος ἑτοιμάζειν. ἐσβαλόμενοι δὲ τοὺς ἵππους
                  ἐς ταύτας καὶ τὸν πεζὸν στρατὸν ἐσβιβάσαντες ἐς τὰς νέας ἔπλεον ἑξακοσίῃσι
                  τριήρεσι ἐς τὴν ἰωνίην. ἐνθεῦτεν δὲ οὐ παρὰ τὴν ἤπειρον εἶχον τὰς νέας ἰθὺ τοῦ τε
                  ἑλλησπόντου καὶ τῆς θρηίκης, ἀλλ᾽ ἐκ σάμου ὁρμώμενοι παρά τε ἴκαρον καὶ διὰ νήσων
                  τὸν πλόον ἐποιεῦντο, ὡς μὲν ἐμοὶ δοκέειν, δείσαντες μάλιστα τὸν περίπλοον τοῦ ἄθω,
                  ὅτι τῷ προτέρῳ ἔτεϊ ποιεύμενοι ταύτῃ τὴν κομιδὴν μεγάλως προσέπταισαν· πρὸς δὲ καὶ
                  ἡ νάξος σφέας ἠνάγκαζε πρότερον οὐκ ἁλοῦσα.</p>
            </div>
            <div
               n="96"
               type="chapter">
               <p>ἐπεὶ δὲ ἐκ τοῦ ἰκαρίου πελάγεος προσφερόμενοι προσέμειξαν τῇ νάξῳ ἐπὶ ταύτην γὰρ
                  δὴ πρώτην ἐπεῖχον στρατεύεσθαι οἱ πέρσαι . μεμνημένοι τῶν πρότερον οἱ νάξιοι πρὸς
                  τὰ ὄρεα οἴχοντο φεύγοντες οὐδὲ ὑπέμειναν· οἱ δὲ πέρσαι ἀνδραποδισάμενοι τοὺς
                  κατέλαβον αὐτῶν, ἐνέπρησαν καὶ τὰ ἱρὰ καὶ τὴν πόλιν. ταῦτα δὲ ποιήσαντες ἐπὶ τὰς
                  ἄλλας νήσους ἀνάγοντο.</p>
            </div>
            <div
               n="97"
               type="chapter">
               <p>ἐν ᾧ δὲ οὗτοι ταῦτα ἐποίευν, οἱ δήλιοι ἐκλιπόντες καὶ αὐτοὶ τὴν δῆλον οἴχοντο
                  φεύγοντες ἐς τῆνον. τῆς δὲ στρατιῆς καταπλεούσης ὁ δᾶτις προπλώσας οὐκ ἔα τὰς νέας
                  πρὸς τὴν δῆλον προσορμίζεσθαι, ἀλλὰ πέρην ἐν τῇ ῥηναίῃ· αὐτὸς δὲ πυθόμενος ἵνα
                  ἦσαν οἱ δήλιοι, πέμπων κήρυκα ἠγόρευέ σφι τάδε·<q
                     n="262"
                     who="#Datis">ἄνδρες ἱροί, τί φεύγοντες οἴχεσθε, οὐκ ἐπιτήδεα καταγνόντες κατ᾽
                     ἐμέο; ἐγὼ γὰρ καὶ αὐτὸς ἐπὶ τοσοῦτό γε φρονέω καί μοι ἐκ βασιλέος ὧδε
                     ἐπέσταλται, ἐν τῇ χώρῃ οἱ δύο θεοὶ ἐγένοντο, ταύτην μηδὲν σίνεσθαι, μήτε αὐτὴν
                     τὴν χώρην μήτε τοὺς οἰκήτορας αὐτῆς. νῦν ὦν καὶ ἄπιτε ἐπὶ τὰ ὑμέτερα αὐτῶν καὶ
                     τὴν νῆσον νέμεσθε.</q>ταῦτα μὲν ἐπεκηρυκεύσατο τοῖσι δηλίοισι· μετὰ δὲ
                  λιβανωτοῦ τριηκόσια τάλαντα κατανήσας ἐπὶ τοῦ βωμοῦ ἐθυμίησε.</p>
            </div>
            <div
               n="98"
               type="chapter">
               <p>δᾶτις μὲν δὴ ταῦτα ποιήσας ἔπλεε ἅμα τῷ στρατῷ ἐπὶ τὴν ἐρέτριαν πρῶτα, ἅμα
                  ἀγόμενος καὶ ἴωνας καὶ αἰολέας· μετὰ δὲ τοῦτον ἐνθεῦτεν ἐξαναχθέντα δῆλος ἐκινήθη,
                  ὡς ἔλεγον οἱ δήλιοι, καὶ πρῶτα καὶ ὕστατα μέχρι ἐμέο σεισθεῖσα. καὶ τοῦτο μέν κου
                  τέρας ἀνθρώποισι τῶν μελλόντων ἔσεσθαι κακῶν ἔφηνε ὁ θεός· ἐπὶ γὰρ δαρείου τοῦ
                  ὑστάσπεος καὶ ξέρξεω τοῦ δαρείου καὶ ἀρτοξέρξεω τοῦ ξέρξεω, τριῶν τουτέων ἐπεξῆς
                  γενέων, ἐγένετο πλέω κακὰ τῇ ἑλλάδι ἢ ἐπὶ εἴκοσι ἄλλας γενεὰς τὰς πρὸ δαρείου
                  γενομένας, τὰ μὲν ἀπὸ τῶν περσέων αὐτῇ γενόμενα, τὰ δὲ ἀπ᾽ αὐτῶν τῶν κορυφαίων
                  περὶ τῆς ἀρχῆς πολεμεόντων. οὕτω οὐδὲν ἦν ἀεικὲς κινηθῆναι δῆλον τὸ πρὶν ἐοῦσαν
                  ἀκίνητον. καὶ ἐν χρησμῷ ἦν γεγραμμένον περὶ αὐτῆς ὧδε·</p>
               <p>κινήσω καὶ δῆλον ἀκίνητόν περ ἐοῦσαν.</p>
               <p>δύναται δὲ κατὰ ἑλλάδα γλῶσσαν ταῦτα τὰ οὐνόματα, δαρεῖος ἐρξίης, ξέρξης ἀρήιος,
                  ἀρτοξέρξης μέγας ἀρήιος. τούτους μὲν δὴ τοὺς βασιλέας ὧδε ἂν ὀρθῶς κατὰ γλῶσσαν
                  τὴν σφετέρην ἕλληνες καλέοιεν.</p>
            </div>
            <div
               n="99"
               type="chapter">
               <p>οἱ δὲ βάρβαροι ὡς ἀπῆραν ἐκ τῆς δήλου, προσίσχον πρὸς τὰς νήσους, ἐνθεῦτεν δὲ
                  στρατιήν τε παρελάμβανον καὶ ὁμήρους τῶν νησιωτέων παῖδας ἐλάμβανον. ὡς δὲ
                  περιπλέοντες τὰς νήσους προσίσχον καὶ ἐς κάρυστον οὐ γὰρ δή σφι οἱ καρύστιοι οὔτε
                  ὁμήρους ἐδίδοσαν οὔτε ἔφασαν ἐπὶ πόλις ἀστυγείτονας στρατεύσεσθαι, λέγοντες
                  ἐρέτριάν τε καὶ ἀθήνας , ἐνθαῦτα τούτους ἐπολιόρκεόν τε καὶ τὴν γῆν σφέων ἔκειρον,
                  ἐς ὃ καὶ οἱ καρύστιοι παρέστησαν ἐς τῶν περσέων τὴν γνώμην.</p>
            </div>
            <div
               n="100"
               type="chapter">
               <p>ἐρετριέες δὲ πυνθανόμενοι τὴν στρατιὴν τὴν περσικὴν ἐπί σφεας ἐπιπλέουσαν ἀθηναίων
                  ἐδεήθησαν σφίσι βοηθοὺς γενέσθαι. ἀθηναῖοι δὲ οὐκ ἀπείπαντο τὴν ἐπικουρίην, ἀλλὰ
                  τοὺς τετρακισχιλίους κληρουχέοντας τῶν ἱπποβοτέων χαλκιδέων τὴν χώρην, τούτους σφι
                  διδοῦσι τιμωρούς. τῶν δὲ ἐρετριέων ἦν ἄρα οὐδὲν ὑγιὲς βούλευμα, οἳ μετεπέμποντο
                  μὲν ἀθηναίους, ἐφρόνεον δὲ διφασίας ἰδέας· οἱ μὲν γὰρ αὐτῶν ἐβουλεύοντο ἐκλιπεῖν
                  τὴν πόλιν ἐς τὰ ἄκρα τῆς εὐβοίης, ἄλλοι δὲ αὐτῶν ἴδια κέρδεα προσδεκόμενοι παρὰ
                  τοῦ πέρσεω οἴσεσθαι προδοσίην ἐσκευάζοντο. μαθὼν δὲ τούτων ἑκάτερα ὡς εἶχε
                  αἰσχίνης ὁ νόθωνος, ἐὼν τῶν ἐρετριέων τὰ πρῶτα, φράζει τοῖσι ἥκουσι ἀθηναίων πάντα
                  τὰ παρεόντα σφίσι πρήγματα, προσεδέετό τε ἀπαλλάσσεσθαί σφεας ἐς τὴν σφετέρην, ἵνα
                  μὴ προσαπόλωνται. οἱ δὲ ἀθηναῖοι ταῦτα αἰσχίνῃ συμβουλεύσαντι πείθονται.</p>
            </div>
            <div
               n="101"
               type="chapter">
               <p>καὶ οὗτοι μὲν διαβάντες ἐς ὠρωπὸν ἔσῳζον σφέας αὐτούς· οἱ δὲ πέρσαι πλέοντες
                  κατέσχον τὰς νέας τῆς ἐρετρικῆς χώρης κατὰ ταμύνας καὶ χοιρέας καὶ αἰγίλια,
                  κατασχόντες δὲ ἐς ταῦτα τὰ χωρία αὐτίκα ἵππους τε ἐξεβάλλοντο καὶ παρεσκευάζοντο
                  ὡς προσοισόμενοι τοῖσι ἐχθροῖσι. οἱ δὲ ἐρετριέες ἐπεξελθεῖν μὲν καὶ μαχέσασθαι οὐκ
                  ἐποιεῦντο βουλήν, εἴ κως δὲ διαφυλάξαιεν τὰ τείχεα, τούτου σφι πέρι ἔμελε, ἐπείτε
                  ἐνίκα μὴ ἐκλιπεῖν τὴν πόλιν. προσβολῆς δὲ γινομένης καρτερῆς πρὸς τὸ τεῖχος
                  ἔπιπτον ἐπὶ ἓξ ἡμέρας πολλοὶ μὲν ἀμφοτέρων· τῇ δὲ ἑβδόμῃ εὔφορβός τε ὁ ἀλκιμάχου
                  καὶ φίλαγρος ὁ κυνέω ἄνδρες τῶν ἀστῶν δόκιμοι προδιδοῦσι τοῖσι πέρσῃσι. οἱ δὲ
                  ἐσελθόντες ἐς τὴν πόλιν τοῦτο μὲν τὰ ἱρὰ συλήσαντες ἐνέπρησαν, ἀποτινύμενοι τῶν ἐν
                  σάρδισι κατακαυθέντων ἱρῶν, τοῦτο δὲ τοὺς ἀνθρώπους ἠνδραποδίσαντο κατὰ τὰς
                  δαρείου ἐντολάς.</p>
            </div>
            <div
               n="102"
               type="chapter">
               <p>χειρωσάμενοι δὲ τὴν ἐρέτριαν καὶ ἐπισχόντες ὀλίγας ἡμέρας ἔπλεον ἐς γῆν τὴν
                  ἀττικήν, κατοργῶντές τε πολλὸν καὶ δοκέοντες ταὐτὰ τοὺς ἀθηναίους ποιήσειν τὰ καὶ
                  τοὺς ἐρετριέας ἐποίησαν. καί, ἦν γὰρ μαραθὼν ἐπιτηδεότατον χωρίον τῆς ἀττικῆς
                  ἐνιππεῦσαι καὶ ἀγχοτάτω τῆς ἐρετρίης, ἐς τοῦτό σφι κατηγέετο ἱππίης ὁ
                  πεισιστράτου.</p>
            </div>
            <div
               n="103"
               type="chapter">
               <p>ἀθηναῖοι δὲ ὡς ἐπύθοντο ταῦτα, ἐβοήθεον καὶ αὐτοὶ ἐς τὸν μαραθῶνα. ἦγον δέ σφεας
                  στρατηγοὶ δέκα, τῶν ὁ δέκατος ἦν μιλτιάδης, τοῦ τὸν πατέρα κίμωνα τὸν στησαγόρεω
                  κατέλαβε φυγεῖν ἐξ ἀθηνέων πεισίστρατον τὸν ἱπποκράτεος. καὶ αὐτῷ φεύγοντι
                  ὀλυμπιάδα ἀνελέσθαι τεθρίππῳ συνέβη, καὶ ταύτην μὲν τὴν νίκην ἀνελόμενόν μιν τὠυτὸ
                  ἐξενείκασθαι τῷ ὁμομητρίῳ ἀδελφεῷ μιλτιάδῃ. μετὰ δὲ τῇ ὑστέρῃ ὀλυμπιάδι τῇσι
                  αὐτῇσι ἵπποισι νικῶν παραδιδοῖ πεισιστράτῳ ἀνακηρυχθῆναι, καὶ τὴν νίκην παρεὶς
                  τούτῳ κατῆλθε ἐπὶ τὰ ἑωυτοῦ ὑπόσπονδος. καί μιν ἀνελόμενον τῇσι αὐτῇσι ἵπποισι
                  ἄλλην ὀλυμπιάδα κατέλαβε ἀποθανεῖν ὑπὸ τῶν πεισιστράτου παίδων, οὐκέτι περιεόντος
                  αὐτοῦ πεισιστράτου· κτείνουσι δὲ οὗτοί μιν κατὰ τὸ πρυτανήιον νυκτὸς ὑπείσαντες
                  ἄνδρας. τέθαπται δὲ κίμων πρὸ τοῦ ἄστεος, πέρην τῆς διὰ κοίλης καλεομένης ὁδοῦ·
                  καταντίον δ᾽ αὐτοῦ αἱ ἵπποι τετάφαται αὗται αἱ τρεῖς ὀλυμπιάδας ἀνελόμεναι.
                  ἐποίησαν δὲ καὶ ἄλλαι ἵπποι ἤδη τὠυτὸ τοῦτο εὐαγόρεω λάκωνος, πλέω δὲ τουτέων
                  οὐδαμαί. ὁ μὲν δὴ πρεσβύτερος τῶν παίδων τῷ κίμωνι στησαγόρης ἦν τηνικαῦτα παρὰ τῷ
                  πάτρῳ μιλτιάδῃ τρεφόμενος ἐν τῇ χερσονήσῳ, ὁ δὲ νεώτερος παρ᾽ αὐτῷ κίμωνι ἐν
                  ἀθήνῃσι, οὔνομα ἔχων ἀπὸ τοῦ οἰκιστέω τῆς χερσονήσου μιλτιάδεω μιλτιάδης.</p>
            </div>
            <div
               n="104"
               type="chapter">
               <p>οὗτος δὴ ὦν τότε ὁ μιλτιάδης ἥκων ἐκ τῆς χερσονήσου καὶ ἐκπεφευγὼς διπλόον θάνατον
                  ἐστρατήγεε ἀθηναίων· ἅμα μὲν γὰρ οἱ φοίνικες αὐτὸν οἱ ἐπιδιώξαντες μέχρι ἴμβρου
                  περὶ πολλοῦ ἐποιεῦντο λαβεῖν τε καὶ ἀναγαγεῖν παρὰ βασιλέα, ἅμα δὲ ἐκφυγόντα τε
                  τούτους καὶ ἀπικόμενον ἐς τὴν ἑωυτοῦ δοκέοντά τε εἶναι ἐν σωτηρίῃ ἤδη, τὸ ἐνθεῦτέν
                  μιν οἱ ἐχθροὶ ὑποδεξάμενοι καὶ ὑπὸ δικαστήριον αὐτὸν ἀγαγόντες ἐδίωξαν τυραννίδος
                  τῆς ἐν χερσονήσῳ. ἀποφυγὼν δὲ καὶ τούτους στρατηγὸς οὕτω ἀθηναίων ἀπεδέχθη,
                  αἱρεθεὶς ὑπὸ τοῦ δήμου.</p>
            </div>
            <div
               n="105"
               type="chapter">
               <p>καὶ πρῶτα μὲν ἐόντες ἔτι ἐν τῷ ἄστεϊ οἱ στρατηγοὶ ἀποπέμπουσι ἐς σπάρτην κήρυκα
                  φιλιππίδην, ἀθηναῖον μὲν ἄνδρα, ἄλλως δὲ ἡμεροδρόμην τε καὶ τοῦτο μελετῶντα. τῷ
                  δή, ὡς αὐτός τε ἔλεγε φιλιππίδης καὶ ἀθηναίοισι ἀπήγγελλε, περὶ τὸ παρθένιον ὄρος
                  τὸ ὑπὲρ τεγέης ὁ πὰν περιπίπτει· βώσαντα δὲ τὸ οὔνομα τοῦ φιλιππίδεω τὸν πᾶνα
                  ἀθηναίοισι κελεῦσαι ἀπαγγεῖλαι δι᾽ ὅ τι ἑωυτοῦ οὐδεμίαν ἐπιμελείην ποιεῦνται,
                  ἐόντος εὐνόου ἀθηναίοισι καὶ πολλαχῇ γενομένου σφι ἤδη χρησίμου, τὰ δ᾽ ἔτι καὶ
                  ἐσομένου. καὶ ταῦτα μὲν ἀθηναῖοι, καταστάντων σφι εὖ ἤδη τῶν πρηγμάτων,
                  πιστεύσαντες εἶναι ἀληθέα ἱδρύσαντο ὑπὸ τῇ ἀκροπόλι πανὸς ἱρόν, καὶ αὐτὸν ἀπὸ
                  ταύτης τῆς ἀγγελίης θυσίῃσί τε ἐπετείοισι καὶ λαμπάδι ἱλάσκονται.</p>
            </div>
            <div
               n="106"
               type="chapter">
               <p>τότε δὲ πεμφθεὶς ὑπὸ τῶν στρατηγῶν ὁ φιλιππίδης οὗτος, ὅτε πέρ οἱ ἔφη καὶ τὸν πᾶνα
                  φανῆναι, δευτεραῖος ἐκ τοῦ ἀθηναίων ἄστεος ἦν ἐν σπάρτῃ, ἀπικόμενος δὲ ἐπὶ τοὺς
                  ἄρχοντας ἔλεγε·<q
                     n="263"
                     who="#Philippides">ὦ λακεδαιμόνιοι, ἀθηναῖοι ὑμέων δέονται σφίσι βοηθῆσαι καὶ
                     μὴ περιιδεῖν πόλιν ἀρχαιοτάτην ἐν τοῖσι ἕλλησι δουλοσύνῃ περιπεσοῦσαν πρὸς
                     ἀνδρῶν βαρβάρων· καὶ γὰρ νῦν ἐρέτριά τε ἠνδραπόδισται καὶ πόλι λογίμῳ ἡ ἑλλὰς
                     γέγονε ἀσθενεστέρη.</q>ὁ μὲν δή σφι τὰ ἐντεταλμένα ἀπήγγελλε, τοῖσι δὲ ἕαδε μὲν
                  βοηθέειν ἀθηναίοισι, ἀδύνατα δέ σφι ἦν τὸ παραυτίκα ποιέειν ταῦτα οὐ βουλομένοισι
                  λύειν τὸν νόμον· ἦν γὰρ ἱσταμένου τοῦ μηνὸς εἰνάτη, εἰνάτῃ δὲ οὐκ ἐξελεύσεσθαι
                  ἔφασαν μὴ οὐ πλήρεος ἐόντος τοῦ κύκλου.</p>
            </div>
            <div
               n="107"
               type="chapter">
               <p>οὗτοι μέν νυν τὴν πανσέληνον ἔμενον, τοῖσι δὲ βαρβάροισι κατηγέετο ἱππίης ὁ
                  πεισιστράτου ἐς τὸν μαραθῶνα, τῆς παροιχομένης νυκτὸς ὄψιν ἰδὼν ἐν τῷ ὕπνῳ
                  τοιήνδε· ἐδόκεε ὁ ἱππίης τῇ μητρὶ τῇ ἑωυτοῦ συνευνηθῆναι. συνεβάλετο ὦν ἐκ τοῦ
                  ὀνείρου κατελθὼν ἐς τὰς ἀθήνας καὶ ἀνασωσάμενος τὴν ἀρχὴν τελευτήσειν ἐν τῇ ἑωυτοῦ
                  γηραιός. ἐκ μὲν δὴ τῆς ὄψιος συνεβάλετο ταῦτα, τότε δὲ κατηγεόμενος τοῦτο μὲν τὰ
                  ἀνδράποδα τὰ ἐξ ἐρετρίης ἀπέβησε ἐς τὴν νῆσον τὴν στυρέων, καλεομένην δὲ αἰγιλίην,
                  τοῦτο δὲ καταγομένας ἐς τὸν μαραθῶνα τὰς νέας ὅρμιζε οὗτος, ἐκβάντας τε ἐς γῆν
                  τοὺς βαρβάρους διέτασσε. καί οἱ ταῦτα διέποντι ἐπῆλθε πταρεῖν τε καὶ βῆξαι μεζόνως
                  ἢ ὡς ἐώθεε· οἷα δέ οἱ πρεσβυτέρῳ ἐόντι τῶν ὀδόντων οἱ πλέονες ἐσείοντο· τούτων ὦν
                  ἕνα τῶν ὀδόντων ἐκβάλλει ὑπὸ βίης βήξας. ἐκπεσόντος δὲ ἐς τὴν ψάμμον αὐτοῦ
                  ἐποιέετο σπουδὴν πολλὴν ἐξευρεῖν· ὡς δὲ οὐκ ἐφαίνετό οἱ ὁ ὀδών, ἀναστενάξας εἶπε
                  πρὸς τοὺς παραστάτας·<q
                     n="264"
                     who="#Hippias">ἡ γῆ ἥδε οὐκ ἡμετέρη ἐστὶ οὐδέ μιν δυνησόμεθα ὑποχειρίην
                     ποιήσασθαι· ὁκόσον δέ τί μοι μέρος μετῆν, ὁ ὀδὼν μετέχει.</q></p>
            </div>
            <div
               n="108"
               type="chapter">
               <p>ἱππίης μὲν δὴ ταύτῃ τὴν ὄψιν συνεβάλετο ἐξεληλυθέναι. ἀθηναίοισι δὲ τεταγμένοισι
                  ἐν τεμένεϊ<persName>ἡρακλέος</persName>ἐπῆλθον βοηθέοντες πλαταιέες πανδημεί· καὶ
                  γὰρ καὶ ἐδεδώκεσαν σφέας αὐτοὺς τοῖσι ἀθηναίοισι οἱ πλαταιέες, καὶ πόνους ὑπὲρ
                  αὐτῶν οἱ ἀθηναῖοι συχνοὺς ἤδη ἀναραιρέατο. ἔδοσαν δὲ ὧδε. πιεζόμενοι ὑπὸ θηβαίων
                  οἱ πλαταιέες ἐδίδοσαν πρῶτα παρατυχοῦσι κλεομένεΐ τε τῷ ἀναξανδρίδεω καὶ
                  λακεδαιμονίοισι σφέας αὐτούς. οἱ δὲ οὐ δεκόμενοι ἔλεγόν σφι τάδε·<q
                     n="265"
                     who="#Lacedaemonians">ἡμεῖς μὲν ἑκαστέρω τε οἰκέομεν καὶ ὑμῖν τοιήδε τις
                     γίνοιτ᾽ ἂν ἐπικουρίη ψυχρή· φθαίητε γὰρ ἂν πολλάκις ἐξανδραποδισθέντες ἤ τινα
                     πυθέσθαι ἡμέων. συμβουλεύομεν δὲ ὑμῖν δοῦναι ὑμέας αὐτοὺς ἀθηναίοισι,
                     πλησιοχώροισί τε ἀνδράσι καὶ τιμωρέειν ἐοῦσι οὐ κακοῖσι.</q>ταῦτα συνεβούλευον
                  οἱ λακεδαιμόνιοι οὐ κατὰ εὐνοίην οὕτω τῶν πλαταιέων ὡς βουλόμενοι τοὺς ἀθηναίους
                  ἔχειν πόνους συνεστεῶτας βοιωτοῖσι. λακεδαιμόνιοι μέν νυν πλαταιεῦσι ταῦτα
                  συνεβούλευσαν, οἱ δὲ οὐκ ἠπίστησαν, ἀλλ᾽ ἀθηναίων ἱρὰ ποιεύντων τοῖσι δυώδεκα
                  θεοῖσι ἱκέται ἱζόμενοι ἐπὶ τὸν βωμὸν ἐδίδοσαν σφέας αὐτούς. θηβαῖοι δὲ πυθόμενοι
                  ταῦτα ἐστράτευον ἐπὶ τοὺς πλαταιέας· ἀθηναῖοι δέ σφι ἐβοήθεον. μελλόντων δὲ
                  συνάπτειν μάχην κορίνθιοι οὐ περιεῖδον, παρατυχόντες δὲ καὶ καταλλάξαντες
                  ἐπιτρεψάντων ἀμφοτέρων οὔρισαν τὴν χώρην ἐπὶ τοῖσδε, ἐᾶν θηβαίους βοιωτῶν τοὺς μὴ
                  βουλομένους ἐς βοιωτοὺς τελέειν. κορίνθιοι μὲν δὴ ταῦτα γνόντες ἀπαλλάσσοντο,
                  ἀθηναίοισι δὲ ἀπιοῦσι ἐπεθήκαντο βοιωτοί, ἐπιθέμενοι δὲ ἑσσώθησαν τῇ μάχῃ.
                  ὑπερβάντες δὲ οἱ ἀθηναῖοι τοὺς οἱ κορίνθιοι ἔθηκαν πλαταιεῦσι εἶναι οὔρους,
                  τούτους ὑπερβάντες τὸν ἀσωπὸν αὐτὸν ἐποιήσαντο οὖρον θηβαίοισι πρὸς πλαταιέας
                  εἶναι καὶ ὑσιάς. ἔδοσαν μὲν δὴ οἱ πλαταιέες σφέας αὐτοὺς ἀθηναίοισι τρόπῳ τῷ
                  εἰρημένῳ, ἧκον δὲ τότε ἐς μαραθῶνα βοηθέοντες.</p>
            </div>
            <div
               n="109"
               type="chapter">
               <p>τοῖσι δὲ ἀθηναίων στρατηγοῖσι ἐγίνοντο δίχα αἱ γνῶμαι, τῶν μὲν οὐκ ἐώντων
                  συμβαλεῖν ὀλίγους γὰρ εἶναι στρατιῇ τῇ μήδων συμβαλεῖν , τῶν δὲ καὶ μιλτιάδεω
                  κελευόντων. ὡς δὲ δίχα τε ἐγίνοντο καὶ ἐνίκα ἡ χείρων τῶν γνωμέων, ἐνθαῦτα, ἦν γὰρ
                  ἑνδέκατος ψηφιδοφόρος ὁ τῷ κυάμῳ λαχὼν ἀθηναίων πολεμαρχέειν τὸ παλαιὸν γὰρ
                  ἀθηναῖοι ὁμόψηφον τὸν πολέμαρχον ἐποιεῦντο τοῖσι στρατηγοῖσι , ἦν δὲ τότε
                  πολέμαρχος καλλίμαχος ἀφιδναῖος, πρὸς τοῦτον ἐλθὼν μιλτιάδης ἔλεγε τάδε·<q
                     n="266"
                     who="#Miltiades">ἐν σοὶ νῦν, καλλίμαχέ, ἐστι ἢ καταδουλῶσαι ἀθήνας ἢ ἐλευθέρας
                     ποιήσαντα μνημόσυνον λιπέσθαι ἐς τὸν ἅπαντα ἀνθρώπων βίον οἷον οὐδὲ ἁρμόδιός τε
                     καὶ ἀριστογείτων λείπουσι . νῦν γὰρ δή, ἐξ οὗ ἐγένοντο ἀθηναῖοι, ἐς κίνδυνον
                     ἥκουσι μέγιστον, καὶ ἢν μέν γε ὑποκύψωσι τοῖσι μήδοισι, δέδοκται τὰ πείσονται
                     παραδεδομένοι ἱππίῃ· ἢν δὲ περιγένηται αὕτη ἡ πόλις, οἵη τέ ἐστι πρώτη τῶν
                     ἑλληνίδων πολίων γενέσθαι. κῶς ὦν δὴ ταῦτα οἷά τέ ἐστι γενέσθαι, καὶ κῶς ἐς σέ
                     τοι τούτων ἀνήκει τῶν πρηγμάτων τὸ κῦρος ἔχειν, νῦν ἔρχομαι φράσων. ἡμέων τῶν
                     στρατηγῶν ἐόντων δέκα δίχα γίνονται αἱ γνῶμαι, τῶν μὲν κελευόντων συμβαλεῖν,
                     τῶν δὲ οὔ συμβαλεῖν . ἢν μέν νυν μὴ συμβάλωμεν, ἔλπομαί τινα στάσιν μεγάλην
                     διασείσειν ἐμπεσοῦσαν τὰ ἀθηναίων φρονήματα ὥστε μηδίσαι· ἢν δὲ συμβάλωμεν πρίν
                     τι καὶ σαθρὸν ἀθηναίων μετεξετέροισι ἐγγενέσθαι, θεῶν τὰ ἴσα νεμόντων οἷοί τέ
                     εἰμεν περιγενέσθαι τῇ συμβολῇ. ταῦτα ὦν πάντα ἐς σὲ νῦν τείνει καὶ ἐκ σέο
                     ἤρτηται· ἢν γὰρ σὺ γνώμῃ τῇ ἐμῇ προσθῇ, ἔστι τοι πατρίς τε ἐλευθέρη καὶ πόλις
                     πρώτη τῶν ἐν τῇ ἑλλάδι· ἢν δὲ τὴν τῶν ἀποσπευδόντων τὴν συμβολὴν ἕλῃ, ὑπάρξει
                     τοι τῶν ἐγὼ κατέλεξα ἀγαθῶν τὰ ἐναντία.</q></p>
            </div>
            <div
               n="110"
               type="chapter">
               <p>ταῦτα λέγων ὁ μιλτιάδης προσκτᾶται τὸν καλλίμαχον· προσγενομένης δὲ τοῦ πολεμάρχου
                  τῆς γνώμης ἐκεκύρωτο συμβάλλειν. μετὰ δὲ οἱ στρατηγοὶ τῶν ἡ γνώμη ἔφερε
                  συμβάλλειν, ὡς ἑκάστου αὐτῶν ἐγίνετο πρυτανηίη τῆς ἡμέρης, μιλτιάδῃ παρεδίδοσαν· ὁ
                  δὲ δεκόμενος οὔτι κω συμβολὴν ἐποιέετο πρίν γε δὴ αὐτοῦ πρυτανηίη ἐγένετο.</p>
            </div>
            <div
               n="111"
               type="chapter">
               <p>ὡς δὲ ἐς ἐκεῖνον περιῆλθε, ἐνθαῦτα δὴ ἐτάσσοντο ὧδε οἱ ἀθηναῖοι ὡς συμβαλέοντες·
                  τοῦ μὲν δεξιοῦ κέρεος ἡγέετο ὁ πολέμαρχος καλλίμαχος· ὁ γὰρ νόμος τότε εἶχε οὕτω
                  τοῖσι ἀθηναίοισι, τὸν πολέμαρχον ἔχειν κέρας τὸ δεξιόν. ἡγεομένου δὲ τούτου
                  ἐξεδέκοντο ὡς ἀριθμέοντο αἱ φυλαί, ἐχόμεναι ἀλληλέων· τελευταῖοι δὲ ἐτάσσοντο,
                  ἔχοντες τὸ εὐώνυμον κέρας, πλαταιέες. ἀπὸ ταύτης γάρ σφι τῆς μάχης ἀθηναίων θυσίας
                  ἀναγόντων ἐς τὰς πανηγύρις τὰς ἐν τῇσι πεντετηρίσι γινομένας κατεύχεται ὁ κῆρυξ ὁ
                  ἀθηναῖος ἅμα τε ἀθηναίοισι λέγων γίνεσθαι τὰ ἀγαθὰ καὶ πλαταιεῦσι. τότε δὲ
                  τασσομένων τῶν ἀθηναίων ἐν τῷ μαραθῶνι ἐγένετο τοιόνδε τι· τὸ στρατόπεδον
                  ἐξισούμενον τῷ μηδικῷ στρατοπέδῳ, τὸ μὲν αὐτοῦ μέσον ἐγίνετο ἐπὶ τάξις ὀλίγας, καὶ
                  ταύτῃ ἦν ἀσθενέστατον τὸ στρατόπεδον, τὸ δὲ κέρας ἑκάτερον ἔρρωτο πλήθεϊ.</p>
            </div>
            <div
               n="112"
               type="chapter">
               <p>ὡς δέ σφι διετέτακτο καὶ τὰ σφάγια ἐγίνετο καλά, ἐνθαῦτα ὡς ἀπείθησαν οἱ ἀθηναῖοι,
                  δρόμῳ ἵεντο ἐς τοὺς βαρβάρους· ἦσαν δὲ στάδιοι οὐκ ἐλάσσονες τὸ μεταίχμιον αὐτῶν ἢ
                  ὀκτώ. οἱ δὲ πέρσαι ὁρῶντες δρόμῳ ἐπιόντας παρεσκευάζοντο ὡς δεξόμενοι, μανίην τε
                  τοῖσι ἀθηναίοισι ἐπέφερον καὶ πάγχυ ὀλεθρίην, ὁρῶντες αὐτοὺς ἐόντας ὀλίγους, καὶ
                  τούτους δρόμῳ ἐπειγομένους οὔτε ἵππου ὑπαρχούσης σφι οὔτε τοξευμάτων. ταῦτα μέν
                  νυν οἱ βάρβαροι κατείκαζον· ἀθηναῖοι δὲ ἐπείτε ἀθρόοι προσέμειξαν τοῖσι
                  βαρβάροισι, ἐμάχοντο ἀξίως λόγου. πρῶτοι μὲν γὰρ ἑλλήνων πάντων τῶν ἡμεῖς ἴδμεν
                  δρόμῳ ἐς πολεμίους ἐχρήσαντο, πρῶτοι δὲ ἀνέσχοντο ἐσθῆτά τε μηδικὴν ὁρῶντες καὶ
                  τοὺς ἄνδρας ταύτην ἐσθημένους· τέως δὲ ἦν τοῖσι ἕλλησι καὶ τὸ οὔνομα τὸ μήδων
                  φόβος ἀκοῦσαι.</p>
            </div>
            <div
               n="113"
               type="chapter">
               <p>μαχομένων δὲ ἐν τῷ μαραθῶνι χρόνος ἐγίνετο πολλός. καὶ τὸ μὲν μέσον τοῦ
                  στρατοπέδου ἐνίκων οἱ βάρβαροι, τῇ πέρσαι τε αὐτοὶ καὶ σάκαι ἐτετάχατο· κατὰ τοῦτο
                  μὲν δὴ ἐνίκων οἱ βάρβαροι καὶ ῥήξαντες ἐδίωκον ἐς τὴν μεσόγαιαν, τὸ δὲ κέρας
                  ἑκάτερον ἐνίκων ἀθηναῖοί τε καὶ πλαταιέες. νικῶντες δὲ τὸ μὲν τετραμμένον τῶν
                  βαρβάρων φεύγειν ἔων, τοῖσι δὲ τὸ μέσον ῥήξασι αὐτῶν συναγαγόντες τὰ κέρεα
                  ἀμφότερα ἐμάχοντο, καὶ ἐνίκων ἀθηναῖοι. φεύγουσι δὲ τοῖσι πέρσῃσι εἵποντο
                  κόπτοντες, ἐς ὃ ἐπὶ τὴν θάλασσαν ἀπικόμενοι πῦρ τε αἴτεον καὶ ἐπελαμβάνοντο τῶν
                  νεῶν.</p>
            </div>
            <div
               n="114"
               type="chapter">
               <p>καὶ τοῦτο μὲν ἐν τούτῳ τῷ πόνῳ ὁ πολέμαρχος καλλίμαχος διαφθείρεται, ἀνὴρ
                  γενόμενος ἀγαθός, ἀπὸ δ᾽ ἔθανε τῶν στρατηγῶν στησίλεως ὁ θρασύλεω· τοῦτο δὲ
                  κυνέγειρος ὁ εὐφορίωνος ἐνθαῦτα ἐπιλαμβανόμενος τῶν ἀφλάστων νεός, τὴν χεῖρα
                  ἀποκοπεὶς πελέκεϊ πίπτει, τοῦτο δὲ ἄλλοι ἀθηναίων πολλοί τε καὶ ὀνομαστοί.</p>
            </div>
            <div
               n="115"
               type="chapter">
               <p>ἑπτὰ μὲν δὴ τῶν νεῶν ἐπεκράτησαν τρόπῳ τοιούτῳ ἀθηναῖοι, τῇσι δὲ λοιπῇσι οἱ
                  βάρβαροι, ἐξανακρουσάμενοι καὶ ἀναλαβόντες ἐκ τῆς νήσου ἐν τῇ ἔλιπον τὰ ἐξ
                  ἐρετρίης ἀνδράποδα, περιέπλεον σούνιον, βουλόμενοι φθῆναι τοὺς ἀθηναίους
                  ἀπικόμενοι ἐς τὸ ἄστυ. αἰτίη δὲ ἔσχε ἐν ἀθηναίοισι ἐξ<name
                     type="family">ἀλκμεωνιδέων</name>μηχανῆς αὐτοὺς ταῦτα ἐπινοηθῆναι· τούτους γὰρ
                  συνθεμένους τοῖσι πέρσῃσι ἀναδέξαι ἀσπίδα ἐοῦσι ἤδη ἐν τῇσι νηυσί.</p>
            </div>
            <div
               n="116"
               type="chapter">
               <p>οὗτοι μὲν δὴ περιέπλεον σούνιον· ἀθηναῖοι δὲ ὡς ποδῶν εἶχον τάχιστα ἐβοήθεον ἐς τὸ
                  ἄστυ, καὶ ἔφθησάν τε ἀπικόμενοι πρὶν ἢ τοὺς βαρβάρους ἥκειν, καὶ ἐστρατοπεδεύσαντο
                  ἀπιγμένοι ἐξ ἡρακλείου τοῦ ἐν μαραθῶνι ἐν ἄλλῳ ἡρακλείῳ τῷ ἐν κυνοσάργεϊ. οἱ δὲ
                  βάρβαροι τῇσι νηυσὶ ὑπεραιωρηθέντες φαλήρου τοῦτο γὰρ ἦν ἐπίνειον τότε τῶν
                  ἀθηναίων , ὑπὲρ τούτου ἀνακωχεύσαντες τὰς νέας ἀπέπλεον ὀπίσω ἐς τὴν ἀσίην.</p>
            </div>
            <div
               n="117"
               type="chapter">
               <p>ἐν ταύτῃ τῇ ἐν μαραθῶνι μάχῃ ἀπέθανον τῶν βαρβάρων κατὰ ἑξακισχιλίους καὶ
                  τετρακοσίους ἄνδρας, ἀθηναίων δὲ ἑκατὸν καὶ ἐνενήκοντα καὶ δύο· ἔπεσον μὲν
                  ἀμφοτέρων τοσοῦτοι. συνήνεικε δὲ αὐτόθι θῶμα γενέσθαι τοιόνδε· ἀθηναῖον ἄνδρα
                  ἐπίζηλον τὸν κουφαγόρεω ἐν τῇ συστάσι μαχόμενόν τε καὶ ἄνδρα γινόμενον ἀγαθὸν τῶν
                  ὀμμάτων στερηθῆναι, οὔτε πληγέντα οὐδὲν τοῦ σώματος οὔτε βληθέντα, καὶ τὸ λοιπὸν
                  τῆς ζόης διατελέειν ἀπὸ τούτου τοῦ χρόνου ἐόντα τυφλόν. λέγειν δὲ αὐτὸν περὶ τοῦ
                  πάθεος ἤκουσα τοιόνδε τινὰ λόγον· ἄνδρα οἱ δοκέειν ὁπλίτην ἀντιστῆναι μέγαν, τοῦ
                  τὸ γένειον τὴν ἀσπίδα πᾶσαν σκιάζειν, τὸ δὲ φάσμα τοῦτο ἑωυτὸν μὲν παρεξελθεῖν,
                  τὸν δὲ ἑωυτοῦ παραστάτην ἀποκτεῖναι. ταῦτα μὲν δὴ ἐπίζηλον ἐπυθόμην λέγειν.</p>
            </div>
            <div
               n="118"
               type="chapter">
               <p>δᾶτις δὲ πορευόμενος ἅμα τῷ στρατῷ ἐς τὴν ἀσίην, ἐπείτε ἐγένετο ἐν μυκόνῳ, εἶδε
                  ὄψιν ἐν τῷ ὕπνῳ. καὶ ἥτις μὲν ἦν ἡ ὄψις, οὐ λέγεται· ὁ δέ, ὡς ἡμέρη τάχιστα
                  ἐπέλαμψε, ζήτησιν ἐποιέετο τῶν νεῶν, εὑρὼν δὲ ἐν νηὶ φοινίσσῃ ἄγαλμα ἀπόλλωνος
                  κεχρυσωμένον ἐπυνθάνετο ὁκόθεν σεσυλημένον εἴη· πυθόμενος δὲ ἐξ οὗ ἦν ἱροῦ, ἔπλεε
                  τῇ ἑωυτοῦ νηὶ ἐς δῆλον· καὶ ἀπίκατο γὰρ τηνικαῦτα οἱ δήλιοι ὀπίσω ἐς τὴν νῆσον
                  κατατίθεταί τε ἐς τὸ ἱρὸν τὸ ἄγαλμα καὶ ἐντέλλεται τοῖσι δηλίοισι ἀπαγαγεῖν τὸ
                  ἄγαλμα ἐς δήλιον τὸ θηβαίων· τὸ δ᾽ ἔστι ἐπὶ θαλάσσῃ χαλκίδος καταντίον. δᾶτις μὲν
                  δὴ ταῦτα ἐντειλάμενος ἀπέπλεε. τὸν δὲ ἀνδριάντα τοῦτον δήλιοι οὐκ ἀπήγαγον, ἀλλά
                  μιν δι᾽ ἐτέων εἴκοσι θηβαῖοι αὐτοὶ ἐκ θεοπροπίου ἐκομίσαντο ἐπὶ δήλιον.</p>
            </div>
            <div
               n="119"
               type="chapter">
               <p><seg
                     n="1">τοὺς δὲ τῶν ἐρετριέων ἀνδραποδισμένους δᾶτίς τε καὶ ἀρταφρένης, ὡς
                     προσέσχον ἐς τὴν ἀσίην πλέοντες, ἀνήγαγον ἐς σοῦσα. βασιλεὺς δὲ δαρεῖος, πρὶν
                     μὲν αἰχμαλώτους γενέσθαι τοὺς ἐρετριέας, ἐνεῖχέ σφι δεινὸν χόλον, οἷα ἀρξάντων
                     ἀδικίης προτέρων τῶν ἐρετριέων·</seg><seg
                     n="2">ἐπείτε δὲ εἶδέ σφεας ἀναχθέντας παρ᾽ ἑωυτὸν καὶ ὑποχειρίους ἑωυτῷ ἐόντας,
                     ἐποίησε κακὸν ἄλλο οὐδέν, ἀλλά σφεας τῆς κισσίης χώρης κατοίκισε ἐν σταθμῷ
                     ἑωυτοῦ τῷ οὔνομά ἐστι ἀρδέρικκα, ἀπὸ μὲν σούσων δέκα καὶ διηκοσίους σταδίους
                     ἀπέχοντι, τεσσεράκοντα δὲ ἀπὸ τοῦ φρέατος τὸ παρέχεται τριφασίας ἰδέας. καὶ γὰρ
                     ἄσφαλτον καὶ ἅλας καὶ ἔλαιον ἀρύσσονται ἐξ αὐτοῦ τρόπῳ τοιῷδε·</seg><seg
                     n="3">ἀντλέεται μὲν κηλωνηίῳ, ἀντὶ δὲ γαυλοῦ ἥμισυ ἀσκοῦ οἱ προσδέδεται·
                     ὑποτύψας δὲ τούτῳ ἀντλέει καὶ ἔπειτα ἐγχέει ἐς δεξαμενήν· ἐκ δὲ ταύτης ἐς ἄλλο
                     διαχεόμενον τρέπεται τριφασίας ὁδούς· καὶ ἡ μὲν ἄσφαλτος καὶ οἱ ἅλες πήγνυνται
                     παραυτίκα, τὸ δὲ ἔλαιον<gap/>οἱ πέρσαι καλέουσι τοῦτο<term
                        xml:lang="pers">ῥαδινάκην</term>· ἔστι δὲ<gloss>μέλαν καὶ ὀδμὴν παρεχόμενον
                        βαρέαν</gloss>.</seg><seg
                     n="4">ἐνθαῦτα τοὺς ἐρετριέας κατοίκισε βασιλεὺς δαρεῖος, οἳ καὶ μέχρι ἐμέο
                     εἶχον τὴν χώρην ταύτην, φυλάσσοντες τὴν ἀρχαίην γλῶσσαν. τὰ μὲν δὴ περὶ
                     ἐρετριέας ἔσχε οὕτω.</seg></p>
            </div>
            <div
               n="120"
               type="chapter">
               <p>λακεδαιμονίων δὲ ἧκον ἐς τὰς ἀθήνας δισχίλιοι μετὰ τὴν πανσέληνον, ἔχοντες σπουδὴν
                  πολλὴν καταλαβεῖν οὕτω ὥστε τριταῖοι ἐκ σπάρτης ἐγένοντο ἐν τῇ ἀττικῇ. ὕστεροι δὲ
                  ἀπικόμενοι τῆς συμβολῆς, ἱμείροντο ὅμως θεήσασθαι τοὺς μήδους· ἐλθόντες δὲ ἐς τὸν
                  μαραθῶνα ἐθεήσαντο. μετὰ δὲ αἰνέοντες ἀθηναίους καὶ τὸ ἔργον αὐτῶν ἀπαλλάσσοντο
                  ὀπίσω.</p>
            </div>
            <div
               n="121"
               type="chapter">
               <p>θῶμα δέ μοι καὶ οὐκ ἐνδέκομαι τὸν λόγον,<name
                     type="family">ἀλκμεωνίδας</name>ἄν κοτε ἀναδέξαι πέρσῃσι ἐκ συνθήματος ἀσπίδα,
                  βουλομένους ὑπὸ βαρβάροισί τε εἶναι ἀθηναίους καὶ ὑπὸ ἱππίῃ· οἵτινες μᾶλλον ἢ
                  ὁμοίως καλλίῃ τῷ φαινίππου, ἱππονίκου δὲ πατρί, φαίνονται μισοτύραννοι ἐόντες.
                  καλλίης τε γὰρ μοῦνος ἀθηναίων ἁπάντων ἐτόλμα, ὅκως πεισίστρατος ἐκπέσοι ἐκ τῶν
                  ἀθηνέων, τὰ χρήματα αὐτοῦ κηρυσσόμενα ὑπὸ τοῦ δημοσίου ὠνέεσθαι, καὶ τἆλλα τὰ
                  ἔχθιστα ἐς αὐτὸν πάντα ἐμηχανᾶτο.</p>
            </div>
            <div
               n="122"
               type="chapter">
               <p>καλλίεω δὲ τούτου ἄξιον πολλαχοῦ μνήμην ἐστὶ πάντα τινὰ ἔχειν. τοῦτο μὲν γὰρ τὰ
                  προλελεγμένα, ὡς ἀνὴρ ἄκρος ἐλευθερῶν τὴν πατρίδα. τοῦτο δὲ τὰ ἐν ὀλυμπίῃ ἐποίησε·
                  ἵππῳ νικήσας, τεθρίππῳ δὲ δεύτερος γενόμενος, πύθια δὲ πρότερον ἀνελόμενος,
                  ἐφανερώθη ἐς τοὺς ἕλληνας πάντας δαπάνῃσι μεγίστῃσι. τοῦτο δὲ κατὰ τὰς ἑωυτοῦ
                  θυγατέρας ἐούσας τρεῖς οἷός τις ἀνὴρ ἐγένετο· ἐπειδὴ γὰρ ἐγίνοντο γάμου ὡραῖαι,
                  ἔδωκέ σφι δωρεὴν μεγαλοπρεπεστάτην ἐκείνῃσί τε ἐχαρίσατο· ἐκ γὰρ πάντων τῶν
                  ἀθηναίων τὸν ἑκάστη ἐθέλοι ἄνδρα ἑωυτῇ ἐκλέξασθαι, ἔδωκε τούτῳ τῷ ἀνδρί.</p>
            </div>
            <div
               n="123"
               type="chapter">
               <p>καὶ οἱ<name
                     type="family">ἀλκμεωνίδαι</name>ὁμοίως ἢ οὐδὲν ἧσσον τούτου ἦσαν μισοτύραννοι.
                  θῶμα ὦν μοι καὶ οὐ προσίεμαι τὴν διαβολήν, τούτους γε ἀναδέξαι ἀσπίδα, οἵτινες
                  ἔφευγόν τε τὸν πάντα χρόνον τοὺς τυράννους, ἐκ μηχανῆς τε τῆς τούτων ἐξέλιπον
                  πεισιστρατίδαι τὴν τυραννίδα. καὶ οὕτω τὰς ἀθήνας οὗτοι ἦσαν οἱ ἐλευθερώσαντες
                  πολλῷ μᾶλλον ἤ περ ἁρμόδιός τε καὶ ἀριστογείτων, ὡς ἐγὼ κρίνω· οἱ μὲν γὰρ
                  ἐξηγρίωσαν τοὺς ὑπολοίπους πεισιστρατιδέων ἵππαρχον ἀποκτείναντες, οὐδέ τι μᾶλλον
                  ἔπαυσαν τοὺς λοιποὺς τυραννεύοντας,<name
                     type="family">ἀλκμεωνίδαι</name>δὲ ἐμφανέως ἠλευθέρωσαν, εἰ δὴ οὗτοί γε ἀληθέως
                  ἦσαν οἱ τὴν πυθίην ἀναπείσαντες προσημαίνειν λακεδαιμονίοισι ἐλευθεροῦν τὰς
                  ἀθήνας, ὥς μοι πρότερον δεδήλωται.</p>
            </div>
            <div
               n="124"
               type="chapter">
               <p><seg
                     n="1">ἀλλὰ γὰρ ἴσως τι ἐπιμεμφόμενοι ἀθηναίων τῷ δήμῳ προεδίδοσαν τὴν πατρίδα.
                     οὐ μὲν ὦν ἦσάν σφεων ἄλλοι δοκιμώτεροι ἔν γε ἀθηναίοισι ἄνδρες οὐδ᾽ οἳ μᾶλλον
                     ἐτετιμέατο·</seg><seg
                     n="2">οὕτω οὐδὲ λόγος αἱρέει ἀναδεχθῆναι ἔκ γε ἂν τούτων ἀσπίδα ἐπὶ τοιούτῳ
                     λόγῳ. ἀνεδέχθη μὲν γὰρ ἀσπίς, καὶ τοῦτο οὐκ ἔστι ἄλλως εἰπεῖν· ἐγένετο γάρ· ὃς
                     μέντοι ἦν ὁ ἀναδέξας, οὐκ ἔχω προσωτέρω εἰπεῖν τούτων.</seg></p>
            </div>
            <div
               n="125"
               type="chapter">
               <p>οἱ δὲ<name
                     type="family">ἀλκμεωνίδαι</name>ἦσαν μὲν καὶ τὰ ἀνέκαθεν λαμπροὶ ἐν τῇσι
                  ἀθήνῃσι, ἀπὸ δὲ ἀλκμέωνος καὶ αὖτις μεγακλέος ἐγένοντο καὶ κάρτα λαμπροί. τοῦτο
                  μὲν γὰρ ἀλκμέων ὁ μεγακλέος τοῖσι ἐκ σαρδίων λυδοῖσι παρὰ κροίσου ἀπικνεομένοισι
                  ἐπὶ τὸ χρηστήριον τὸ ἐν δελφοῖσι συμπρήκτωρ τε ἐγίνετο καὶ συνελάμβανε προθύμως·
                  καί μιν κροῖσος πυθόμενος τῶν λυδῶν τῶν ἐς τὰ χρηστήρια φοιτώντων ἑωυτὸν εὖ
                  ποιέειν μεταπέμπεται ἐς σάρδις, ἀπικόμενον δὲ δωρέεται χρυσῷ τὸν ἂν δύνηται τῷ
                  ἑωυτοῦ σώματι ἐξενείκασθαι ἐσάπαξ. ὁ δὲ ἀλκμέων πρὸς τὴν δωρεήν, ἐοῦσαν τοιαύτην,
                  τοιάδε ἐπιτηδεύσας προσέφερε· ἐνδὺς κιθῶνα μέγαν καὶ κόλπον βαθὺν καταλιπόμενος
                  τοῦ κιθῶνος, κοθόρνους τοὺς εὕρισκε εὐρυτάτους ἐόντας ὑποδησάμενος, ἤιε ἐς τὸν
                  θησαυρὸν ἐς τόν οἱ κατηγέοντο. ἐσπεσὼν δὲ ἐς σωρὸν ψήγματος, πρῶτα μὲν παρέσαξε
                  παρὰ τὰς κνήμας τοῦ χρυσοῦ ὅσον ἐχώρεον οἱ κόθορνοι, μετὰ δὲ τὸν κόλπον πάντα
                  πλησάμενος χρυσοῦ καὶ ἐς τὰς τρίχας τῆς κεφαλῆς διαπάσας τοῦ ψήγματος καὶ ἄλλο
                  λαβὼν ἐς τὸ στόμα ἐξήιε ἐκ τοῦ θησαυροῦ, ἕλκων μὲν μόγις τοὺς κοθόρνους, παντὶ δέ
                  τεῳ οἰκὼς μᾶλλον ἢ ἀνθρώπῳ· τοῦ τό τε στόμα ἐβέβυστο καὶ πάντα ἐξώγκωτο. ἰδόντα δὲ
                  τὸν κροῖσον γέλως ἐσῆλθε, καί οἱ πάντα τε ἐκεῖνα διδοῖ καὶ πρὸς ἕτερα δωρέεται οὐκ
                  ἐλάσσω ἐκείνων. οὕτω μὲν ἐπλούτησε ἡ οἰκίη αὕτη μεγάλως, καὶ ὁ ἀλκμέων οὗτος οὕτω
                  τεθριπποτροφήσας ὀλυμπιάδα ἀναιρέεται.</p>
            </div>
            <div
               n="126"
               type="chapter">
               <p>μετὰ δέ, γενεῇ δευτέρῃ ὕστερον, κλεισθένης αὐτὴν ὁ σικυώνιος τύραννος ἐξῆρε, ὥστε
                  πολλῷ ὀνομαστοτέρην γενέσθαι ἐν τοῖσι ἕλλησι ἢ πρότερον ἦν. κλεισθένεϊ γὰρ τῷ
                  ἀριστωνύμου τοῦ μύρωνος τοῦ ἀνδρέω γίνεται θυγάτηρ τῇ οὔνομα ἦν ἀγαρίστη· ταύτην
                  ἠθέλησε, ἑλλήνων ἁπάντων ἐξευρὼν τὸν ἄριστον, τούτῳ γυναῖκα προσθεῖναι. ὀλυμπίων
                  ὦν ἐόντων καὶ νικῶν ἐν αὐτοῖσι τεθρίππῳ ὁ κλεισθένης κήρυγμα ἐποιήσατο, ὅστις
                  ἑλλήνων ἑωυτὸν ἀξιοῖ κλεισθένεος γαμβρὸν γενέσθαι, ἥκειν ἐς ἑξηκοστὴν ἡμέρην ἢ καὶ
                  πρότερον ἐς σικυῶνα ὡς κυρώσοντος κλεισθένεος τὸν γάμον ἐν ἐνιαυτῷ, ἀπὸ τῆς
                  ἑξηκοστῆς ἡμέρης ἀρξαμένου. ἐνθαῦτα ἑλλήνων ὅσοι σφίσι τε αὐτοῖσι ἦσαν καὶ πάτρῃ
                  ἐξωγκωμένοι, ἐφοίτων μνηστῆρες· τοῖσι κλεισθένης καὶ δρόμον καὶ παλαίστρην
                  ποιησάμενος ἐπ᾽ αὐτῷ τούτῳ εἶχε.</p>
            </div>
            <div
               n="127"
               type="chapter">
               <p>ἀπὸ μὲν δὴ ἰταλίης ἦλθε σμινδυρίδης ὁ ἱπποκράτεος συβαρίτης, ὃς ἐπὶ πλεῖστον δὴ
                  χλιδῆς εἷς ἀνὴρ ἀπίκετο ἡ δὲ σύβαρις ἤκμαζε τοῦτον τὸν χρόνον μάλιστα , καὶ
                  σιρίτης δάμασος ἀμύριος τοῦ σοφοῦ λεγομένου παῖς· οὗτοι μὲν ἀπὸ ἰταλίης ἦλθον. ἐκ
                  δὲ τοῦ κόλπου τοῦ ἰονίου ἀμφίμνηστος ἐπιστρόφου ἐπιδάμνιος· οὗτος δὴ ἐκ τοῦ ἰονίου
                  κόλπου. αἰτωλὸς δὲ ἦλθε τιτόρμου τοῦ ὑπερφύντος τε ἕλληνας ἰσχύϊ καὶ φυγόντος
                  ἀνθρώπους ἐς τὰς ἐσχατιὰς τῆς αἰτωλίδος χώρης, τούτου τοῦ τιτόρμου ἀδελφεὸς μάλης.
                  ἀπὸ δὲ πελοποννήσου φείδωνος τοῦ ἀργείων τυράννου παῖς λεωκήδης, φείδωνος δὲ τοῦ
                  τὰ μέτρα ποιήσαντος πελοποννησίοισι καὶ ὑβρίσαντος μέγιστα δὴ ἑλλήνων ἁπάντων, ὃς
                  ἐξαναστήσας τοὺς ἠλείων ἀγωνοθέτας αὐτὸς τὸν ἐν ὀλυμπίῃ ἀγῶνα ἔθηκε, τούτου τε δὴ
                  παῖς, καὶ ἀμίαντος λυκούργου ἀρκὰς ἐκ τραπεζοῦντος, καὶ ἀζὴν ἐκ παίου πόλιος
                  λαφάνης εὐφορίωνος τοῦ δεξαμένου τε, ὡς λόγος ἐν ἀρκαδίῃ λέγεται, τοὺς διοσκούρους
                  οἰκίοισι καὶ ἀπὸ τούτου ξεινοδοκέοντος πάντας ἀνθρώπους, καὶ ἠλεῖος ὀνόμαστος
                  ἀγαίου· οὗτοι μὲν δὴ ἐξ αὐτῆς πελοποννήσου ἦλθον. ἐκ δὲ ἀθηνέων ἀπίκοντο μεγακλέης
                  τε ὁ ἀλκμέωνος τούτου τοῦ παρὰ κροῖσον ἀπικομένου, καὶ ἄλλος ἱπποκλείδης
                  τεισάνδρου, πλούτῳ καὶ εἴδεϊ προφέρων ἀθηναίων. ἀπὸ δὲ ἐρετρίης ἀνθεούσης τοῦτον
                  τὸν χρόνον λυσανίης· οὗτος δὴ ἀπ᾽ εὐβοίης μοῦνος. ἐκ δὲ θεσσαλίης ἦλθε τῶν
                  σκοπαδέων διακτορίδης κραννώνιος. ἐκ δὲ μολοσσῶν ἄλκων.</p>
            </div>
            <div
               n="128"
               type="chapter">
               <p>τοσοῦτοι μὲν ἐγένοντο οἱ μνηστῆρες. ἀπικομένων δὲ τούτων ἐς τὴν προειρημένην
                  ἡμέρην, ὁ κλεισθένης πρῶτα μὲν τὰς πάτρας τε αὐτῶν ἀνεπύθετο καὶ γένος ἑκάστου,
                  μετὰ δὲ κατέχων ἐνιαυτὸν διεπειρᾶτο αὐτῶν τῆς τε ἀνδραγαθίης καὶ τῆς ὀργῆς καὶ
                  παιδεύσιός τε καὶ τρόπου, καὶ ἑνὶ ἑκάστῳ ἰὼν ἐς συνουσίην καὶ συνάπασι· καὶ ἐς
                  γυμνάσιά τε ἐξαγινέων ὅσοι ἦσαν αὐτῶν νεώτεροι, καὶ, τὸ μέγιστον, ἐν τῇ συνεστοῖ
                  διεπειρᾶτο· ὅσον γὰρ κατεῖχε χρόνον αὐτούς, τοῦτον πάντα ἐποίεε καὶ ἅμα ἐξείνιζε
                  μεγαλοπρεπέως. καὶ δή κου μάλιστα τῶν μνηστήρων ἠρέσκοντό οἱ οἱ ἀπ᾽ ἀθηνέων
                  ἀπιγμένοι, καὶ τούτων μᾶλλον ἱπποκλείδης ὁ τεισάνδρου καὶ κατ᾽ ἀνδραγαθίην
                  ἐκρίνετο καὶ ὅτι τὸ ἀνέκαθεν τοῖσι ἐν κορίνθῳ κυψελίδῃσι ἦν προσήκων.</p>
            </div>
            <div
               n="129"
               type="chapter">
               <p>ὡς δὲ ἡ κυρίη ἐγένετο τῶν ἡμερέων τῆς τε κατακλίσιος τοῦ γάμου καὶ ἐκφάσιος αὐτοῦ
                  κλεισθένεος τὸν κρίνοι ἐκ πάντων, θύσας βοῦς ἑκατὸν ὁ κλεισθένης εὐώχεε αὐτούς τε
                  τοὺς μνηστῆρας καὶ σικυωνίους πάντας. ὡς δὲ ἀπὸ δείπνου ἐγένοντο, οἱ μνηστῆρες
                  ἔριν εἶχον ἀμφί τε μουσικῇ καὶ τῷ λεγομένῳ ἐς τὸ μέσον. προϊούσης δὲ τῆς πόσιος
                  κατέχων πολλὸν τοὺς ἄλλους ὁ ἱπποκλείδης ἐκέλευσέ οἱ τὸν αὐλητὴν αὐλῆσαι
                  ἐμμελείην· πειθομένου δὲ τοῦ αὐλητέω ὀρχήσατο. καί κως ἑωυτῷ μὲν ἀρεστῶς ὀρχέετο,
                  ὁ κλεισθένης δὲ ὁρέων ὅλον τὸ πρῆγμα ὑπώπτευε. μετὰ δὲ ἐπισχὼν ὁ ἱπποκλείδης
                  χρόνον ἐκέλευσέ τινα τράπεζαν ἐσενεῖκαι· ἐσελθούσης δὲ τῆς τραπέζης πρῶτα μὲν ἐπ᾽
                  αὐτῆς ὀρχήσατο λακωνικὰ σχημάτια, μετὰ δὲ ἄλλα ἀττικά, τὸ τρίτον δὲ τὴν κεφαλὴν
                  ἐρείσας ἐπὶ τὴν τράπεζαν τοῖσι σκέλεσι ἐχειρονόμησε. κλεισθένης δὲ τὰ μὲν πρῶτα
                  καὶ τὰ δεύτερα ὀρχεομένου ἀποστυγέων γαμβρὸν ἄν οἱ ἔτι γενέσθαι ἱπποκλείδην διὰ
                  τήν τε ὄρχησιν καὶ τὴν ἀναιδείην κατεῖχε ἑωυτόν, οὐ βουλόμενος ἐκραγῆναι ἐς αὐτόν·
                  ὡς δὲ εἶδε τοῖσι σκέλεσι χειρονομήσαντα, οὐκέτι κατέχειν δυνάμενος εἶπε·<q
                     n="267"
                     who="#Cleisthenes-Sicyon">ὦ παῖ τεισάνδρου, ἀπορχήσαό γε μὲν τὸν γάμον.</q>ὁ δὲ
                  ἱπποκλείδης ὑπολαβὼν εἶπε·<q
                     n="268"
                     who="#Hippoclides">οὐ φροντὶς ἱπποκλείδῃ.</q></p>
            </div>
            <div
               n="130"
               type="chapter">
               <p>ἀπὸ τούτου μὲν τοῦτο ὀνομάζεται· κλεισθένης δὲ σιγὴν ποιησάμενος ἔλεξε ἐς μέσον τάδε·<q
                     n="269"
                     who="#Cleisthenes-Sicyon">ἄνδρες παιδὸς τῆς ἐμῆς μνηστῆρες, ἐγὼ καὶ πάντας
                     ὑμέας ἐπαινέω καὶ πᾶσι ὑμῖν, εἰ οἷόν τε εἴη, χαριζοίμην ἄν, μήτ᾽ ἕνα ὑμέων
                     ἐξαίρετον ἀποκρίνων μήτε τοὺς λοιποὺς ἀποδοκιμάζων. ἀλλ᾽, οὐ γὰρ οἷά τέ ἐστι
                     μιῆς περὶ παρθένου βουλεύοντα πᾶσι κατὰ νόον ποιέειν, τοῖσι μὲν ὑμέων
                     ἀπελαυνομένοισι τοῦδε τοῦ γάμου τάλαντον ἀργυρίου ἑκάστῳ δωρεὴν δίδωμι τῆς
                     ἀξιώσιος εἵνεκα τῆς ἐξ ἐμέο γῆμαι καὶ τῆς ἐξ οἴκου ἀποδημίης. τῷ δὲ ἀλκμέωνος
                     μεγακλέϊ ἐγγυῶ παῖδα τὴν ἐμὴν ἀγαρίστην νόμοισι τοῖσι ἀθηναίων.</q>φαμένου δὲ
                  ἐγγυᾶσθαι μεγακλέος ἐκεκύρωτο ὁ γάμος κλεισθένεϊ.</p>
            </div>
            <div
               n="131"
               type="chapter">
               <p>ἀμφὶ μὲν κρίσι τῶν μνηστήρων τοσαῦτα ἐγένετο, καὶ οὕτω<name
                     type="family">ἀλκμεωνίδαι</name>ἐβώσθησαν ἀνὰ τὴν ἑλλάδα. τούτων δὲ
                  συνοικησάντων γίνεται κλεισθένης τε ὁ τὰς φυλὰς καὶ τὴν δημοκρατίην ἀθηναίοισι
                  καταστήσας, ἔχων τὸ οὔνομα ἀπὸ τοῦ μητροπάτορος τοῦ σικυωνίου· οὗτός τε δὴ γίνεται
                  μεγακλέϊ καὶ ἱπποκράτης. ἐκ δὲ ἱπποκράτεος μεγακλέης τε ἄλλος καὶ ἀγαρίστη ἄλλη,
                  ἀπὸ τῆς κλεισθένεος ἀγαρίστης ἔχουσα τὸ οὔνομα, ἣ συνοικήσασά τε ξανθίππῳ τῷ
                  ἀρίφρονος καὶ ἔγκυος ἐοῦσα εἶδε ὄψιν ἐν τῷ ὕπνῳ, ἐδόκεε δὲ λέοντα τεκεῖν· καὶ μετ᾽
                  ὀλίγας ἡμέρας τίκτει περικλέα ξανθίππῳ.</p>
            </div>
            <div
               n="132"
               type="chapter">
               <p>μετὰ δὲ τὸ ἐν μαραθῶνι τρῶμα γενόμενον μιλτιάδης, καὶ πρότερον εὐδοκιμέων παρὰ
                  ἀθηναίοισι, τότε μᾶλλον αὔξετο. αἰτήσας δὲ νέας ἑβδομήκοντα καὶ στρατιήν τε καὶ
                  χρήματα ἀθηναίους, οὐ φράσας σφι ἐπ᾽ ἣν ἐπιστρατεύσεται χώρην, ἀλλὰ φὰς αὐτοὺς
                  καταπλουτιεῖν ἤν οἱ ἕπωνται· ἐπὶ γὰρ χώρην τοιαύτην δή τινα ἄξειν ὅθεν χρυσὸν
                  εὐπετέως ἄφθονον οἴσονται· λέγων τοιαῦτα αἴτεε τὰς νέας. ἀθηναῖοι δὲ τούτοισι
                  ἐπαρθέντες παρέδοσαν.</p>
            </div>
            <div
               n="133"
               type="chapter">
               <p>παραλαβὼν δὲ ὁ μιλτιάδης τὴν στρατιὴν ἔπλεε ἐπὶ πάρον, πρόφασιν ἔχων ὡς οἱ πάριοι
                  ὑπῆρξαν πρότεροι στρατευόμενοι τριήρεϊ ἐς μαραθῶνα ἅμα τῷ πέρσῃ. τοῦτο μὲν δὴ
                  πρόσχημα λόγου ἦν, ἀτάρ τινα καὶ ἔγκοτον εἶχε τοῖσι παρίοισι διὰ λυσαγόρην τὸν
                  τεισίεω, ἐόντα γένος πάριον, διαβαλόντα μιν πρὸς ὑδάρνεα τὸν πέρσην. ἀπικόμενος δὲ
                  ἐς τὴν ἔπλεε ὁ μιλτιάδης τῇ στρατιῇ ἐπολιόρκεε παρίους κατειλημένους ἐντὸς
                  τείχεος, καὶ ἐσπέμπων κήρυκα αἴτεε ἑκατὸν τάλαντα, φάς, ἢν μή οἱ δῶσι, οὐκ
                  ἀπαναστήσειν τὴν στρατιὴν πρὶν ἢ ἐξέλῃ σφέας. οἱ δὲ πάριοι ὅκως μέν τι δώσουσι
                  μιλτιάδῃ ἀργύριον οὐδὲ διενοεῦντο, οἱ δὲ ὅκως διαφυλάξουσι τὴν πόλιν τοῦτο
                  ἐμηχανῶντο, ἄλλα τε ἐπιφραζόμενοι καὶ τῇ μάλιστα ἔσκε ἑκάστοτε ἐπίμαχον τοῦ
                  τείχεος, τοῦτο ἅμα νυκτὶ ἐξῄρετο διπλήσιον τοῦ ἀρχαίου.</p>
            </div>
            <div
               n="134"
               type="chapter">
               <p>ἐς μὲν δὴ τοσοῦτο τοῦ λόγου οἱ πάντες ἕλληνες λέγουσι, τὸ ἐνθεῦτεν δὲ αὐτοὶ πάριοι
                  γενέσθαι ὧδε λέγουσι· μιλτιάδῃ ἀπορέοντι ἐλθεῖν ἐς λόγους αἰχμάλωτον γυναῖκα,
                  ἐοῦσαν μὲν παρίην γένος, οὔνομα δέ οἱ εἶναι τιμοῦν, εἶναι δὲ ὑποζάκορον τῶν
                  χθονίων θεῶν. ταύτην ἐλθοῦσαν ἐς ὄψιν μιλτιάδεω συμβουλεῦσαι, εἰ περὶ πολλοῦ
                  ποιέεται πάρον ἑλεῖν, τὰ ἂν αὐτὴ ὑποθῆται ταῦτα ποιέειν. μετὰ δὲ τὴν μὲν
                  ὑποθέσθαι, τὸν δὲ διερχόμενον ... ἐπὶ τὸν κολωνὸν τὸν πρὸ τῆς πόλιος ἐόντα τὸ
                  ἕρκος θεσμοφόρου δήμητρος ὑπερθορεῖν, οὐ δυνάμενον τὰς θύρας ἀνοῖξαι, ὑπερθορόντα
                  δὲ ἰέναι ἐπὶ τὸ μέγαρον ὅ τι δὴ ποιήσοντα ἐντός, εἴτε κινήσοντά τι τῶν ἀκινήτων
                  εἴτε ὅ τι δή κοτε πρήξοντα· πρὸς τῇσι θύρῃσί τε γενέσθαι καὶ πρόκατε φρίκης αὐτὸν
                  ὑπελθούσης ὀπίσω τὴν αὐτὴν ὁδὸν ἵεσθαι, καταθρῴσκοντα δὲ τὴν αἱμασιὴν τὸν μηρὸν
                  σπασθῆναι· οἱ δὲ αὐτὸν τὸ γόνυ προσπταῖσαι λέγουσι.</p>
            </div>
            <div
               n="135"
               type="chapter">
               <p>μιλτιάδης μέν νυν φλαύρως ἔχων ἀπέπλεε ὀπίσω, οὔτε χρήματα ἀθηναίοισι ἄγων οὔτε
                  πάρον προσκτησάμενος, ἀλλὰ πολιορκήσας τε ἓξ καὶ εἴκοσι ἡμέρας καὶ δηιώσας τὴν
                  νῆσον. πάριοι δὲ πυθόμενοι ὡς ἡ ὑποζάκορος τῶν θεῶν τιμὼ μιλτιάδῃ κατηγήσατο,
                  βουλόμενοί μιν ἀντὶ τούτων τιμωρήσασθαι θεοπρόπους ἐς δελφοὺς πέμπουσι, ὥς σφεας
                  ἡσυχίη τῆς πολιορκίης ἔσχε· ἔπεμπον δὲ ἐπειρησομένους εἰ καταχρήσωνται τὴν
                  ὑποζάκορον τῶν θεῶν ὡς ἐξηγησαμένην τοῖσι ἐχθροῖσι τῆς πατρίδος ἅλωσιν καὶ τὰ ἐς
                  ἔρσενα γόνον ἄρρητα ἱρὰ ἐκφήνασαν μιλτιάδῃ. ἡ δὲ πυθίη οὐκ ἔα, φᾶσα οὐ τιμοῦν
                  εἶναι τὴν αἰτίην τούτων, ἀλλὰ δεῖν γὰρ μιλτιάδην τελευτᾶν μὴ εὖ , φανῆναί οἱ τῶν
                  κακῶν κατηγεμόνα. παρίοισι μὲν δὴ ταῦτα ἡ πυθίη ἔχρησε.</p>
            </div>
            <div
               n="136"
               type="chapter">
               <p>ἀθηναῖοι δὲ μιλτιάδην ἐκ πάρου ἀπονοστήσαντα εἶχον ἐν στόμασι, οἵ τε ἄλλοι καὶ
                  μάλιστα ξάνθιππος ὁ ἀρίφρονος, ὃς θανάτου ὑπαγαγὼν ὑπὸ τὸν δῆμον μιλτιάδην ἐδίωκε
                  τῆς ἀθηναίων ἀπάτης εἵνεκεν. μιλτιάδης δὲ αὐτὸς μὲν παρεὼν οὐκ ἀπελογέετο ἦν γὰρ
                  ἀδύνατος ὥστε σηπομένου τοῦ μηροῦ , προκειμένου δὲ αὐτοῦ ἐν κλίνῃ ὑπεραπελογέοντο
                  οἱ φίλοι, τῆς μάχης τε τῆς ἐν μαραθῶνι γενομένης πολλὰ ἐπιμεμνημένοι καὶ τὴν
                  λήμνου αἵρεσιν, ὡς ἑλὼν λῆμνόν τε καὶ τεισάμενος τοὺς πελασγοὺς παρέδωκε
                  ἀθηναίοισι. προσγενομένου δὲ τοῦ δήμου αὐτῷ κατὰ τὴν ἀπόλυσιν τοῦ θανάτου,
                  ζημιώσαντος δὲ κατὰ τὴν ἀδικίην πεντήκοντα ταλάντοισι, μιλτιάδης μὲν μετὰ ταῦτα
                  σφακελίσαντός τε τοῦ μηροῦ καὶ σαπέντος τελευτᾷ, τὰ δὲ πεντήκοντα τάλαντα ἐξέτεισε
                  ὁ παῖς αὐτοῦ κίμων.</p>
            </div>
            <div
               n="137"
               type="chapter">
               <p><seg
                     n="1">λῆμνον δὲ μιλτιάδης ὁ κίμωνος ὧδε ἔσχε. πελασγοὶ ἐπείτε ἐκ τῆς ἀττικῆς
                     ὑπὸ ἀθηναίων ἐξεβλήθησαν, εἴτε ὦν δὴ δικαίως εἴτε ἀδίκως· τοῦτο γὰρ οὐκ ἔχω
                     φράσαι, πλὴν τὰ λεγόμενα, ὅτι ἑκαταῖος μὲν ὁ ἡγησάνδρου ἔφησε ἐν τοῖσι λόγοισι
                     λέγων ἀδίκως.</seg><seg
                     n="2">ἐπείτε γὰρ ἰδεῖν τοὺς ἀθηναίους τὴν χώρην, τήν σφι αὐτοὶ ὑπὸ
                        τὸν<placeName>ὑμησσὸν</placeName>ἐοῦσαν ἔδοσαν οἰκῆσαι μισθὸν τοῦ τείχεος
                     τοῦ περὶ τὴν ἀκρόπολίν κοτε ἐληλαμένου, ταύτην ὡς ἰδεῖν τοὺς ἀθηναίους
                     ἐξεργασμένην εὖ, τὴν πρότερον εἶναι κακήν τε καὶ τοῦ μηδενὸς ἀξίην, λαβεῖν
                     φθόνον τε καὶ ἵμερον τῆς γῆς, καὶ οὕτω ἐξελαύνειν αὐτοὺς οὐδεμίαν ἄλλην
                     πρόφασιν προϊσχομένους τοὺς ἀθηναίους. ὡς δὲ αὐτοὶ ἀθηναῖοι λέγουσι, δικαίως
                     ἐξελάσαι·</seg><seg
                     n="3">κατοικημένους γὰρ τοὺς πελασγοὺς ὑπὸ
                     τῷ<placeName>ὑμησσῷ</placeName>ἐνθεῦτεν ὁρμωμένους ἀδικέειν τάδε. φοιτᾶν γὰρ
                     αἰεὶ τὰς σφετέρας θυγατέρας τε καὶ τοὺς παῖδας ἐπ᾽ ὕδωρ ἐπὶ τὴν ἐννεάκρουνον·
                     οὐ γὰρ εἶναι τοῦτον τὸν χρόνον σφίσι κω οὐδὲ τοῖσι ἄλλοισι ἕλλησι οἰκέτας· ὅκως
                     δὲ ἔλθοιεν αὗται, τοὺς πελασγοὺς ὑπὸ ὕβριός τε καὶ ὀλιγωρίης βιᾶσθαι σφέας. καὶ
                     ταῦτα μέντοι σφι οὐκ ἀποχρᾶν ποιέειν, ἀλλὰ τέλος καὶ ἐπιβουλεύοντας
                     ἐπιχειρήσειν φανῆναι ἐπ᾽ αὐτοφώρῳ.</seg><seg
                     n="4">ἑωυτοὺς δὲ γενέσθαι τοσούτῳ ἐκείνων ἄνδρας ἀμείνονας, ὅσῳ παρεὸν αὐτοῖσι
                     ἀποκτεῖναι τοὺς πελασγούς, ἐπεί σφεας ἔλαβον ἐπιβουλεύοντας, οὐκ ἐθελῆσαι, ἀλλά
                     σφι προειπεῖν ἐκ τῆς γῆς ἐξιέναι. τοὺς δὲ οὕτω δὴ ἐκχωρήσαντας ἄλλα τε σχεῖν
                     χωρία καὶ δὴ καὶ λῆμνον. ἐκεῖνα μὲν δὴ ἑκαταῖος ἔλεξε, ταῦτα δὲ ἀθηναῖοι
                     λέγουσι.</seg></p>
            </div>
            <div
               n="138"
               type="chapter">
               <p><seg
                     n="1">οἱ δὲ πελασγοὶ οὗτοι λῆμνον τότε νεμόμενοι, καὶ βουλόμενοι τοὺς ἀθηναίους
                     τιμωρήσασθαι εὖ τε ἐξεπιστάμενοι τὰς ἀθηναίων ὁρτάς, πεντηκοντέρους κτησάμενοι
                     ἐλόχησαν ἀρτέμιδι ἐν βραυρῶνι ἀγούσας ὁρτὴν τὰς τῶν ἀθηναίων γυναῖκας, ἐνθεῦτεν
                     δὲ ἁρπάσαντες τουτέων πολλὰς οἴχοντο ἀποπλέοντες καί σφεας ἐς λῆμνον ἀγαγόντες
                     παλλακὰς εἶχον.</seg><seg
                     n="2">ὡς δὲ τέκνων αὗται αἱ γυναῖκες ὑπεπλήσθησαν, γλῶσσάν τε τὴν ἀττικὴν καὶ
                     τρόπους τοὺς ἀθηναίων ἐδίδασκον τοὺς παῖδας. οἱ δὲ οὔτε συμμίσγεσθαι τοῖσι ἐκ
                     τῶν πελασγίδων γυναικῶν παισὶ ἤθελον, εἴ τε τύπτοιτό τις αὐτῶν ὑπ᾽ ἐκείνων
                     τινός, ἐβοήθεόν τε πάντες καὶ ἐτιμώρεον ἀλλήλοισι· καὶ δὴ καὶ ἄρχειν τε τῶν
                     παίδων οἱ παῖδες ἐδικαίουν καὶ πολλῷ ἐπεκράτεον.</seg><seg
                     n="3">μαθόντες δὲ ταῦτα οἱ πελασγοὶ ἑωυτοῖσι λόγους ἐδίδοσαν· καί σφι
                     βουλευομένοισι δεινόν τι ἐσέδυνε, εἰ δὴ διαγινώσκοιεν σφίσι τε βοηθέειν οἱ
                     παῖδες πρὸς τῶν κουριδιέων γυναικῶν τοὺς παῖδας καὶ τούτων αὐτίκα ἄρχειν
                     πειρῴατο, τί δὴ ἀνδρωθέντες δῆθεν ποιήσουσι.</seg><seg
                     n="4">ἐνθαῦτα ἔδοξέ σφι κτείνειν τοὺς παῖδας τοὺς ἐκ τῶν ἀττικέων γυναικῶν.
                     ποιεῦσι δὴ ταῦτα, προσαπολλύουσι δέ σφεων καὶ τὰς μητέρας. ἀπὸ τούτου δὲ τοῦ
                     ἔργου καὶ τοῦ προτέρου τούτων, τὸ ἐργάσαντο αἱ γυναῖκες τοὺς ἅμα θόαντι ἄνδρας
                     σφετέρους ἀποκτείνασαι, νενόμισται ἀνὰ τὴν ἑλλάδα τὰ σχέτλια ἔργα πάντα λήμνια
                     καλέεσθαι.</seg></p>
            </div>
            <div
               n="139"
               type="chapter">
               <p>ἀποκτείνασι δὲ τοῖσι πελασγοῖσι τοὺς σφετέρους παῖδάς τε καὶ γυναῖκας οὔτε γῆ
                  καρπὸν ἔφερε οὔτε γυναῖκές τε καὶ ποῖμναι ὁμοίως ἔτικτον καὶ πρὸ τοῦ. πιεζόμενοι
                  δὲ λιμῷ καὶ ἀπαιδίῃ ἐς δελφοὺς ἔπεμπον λύσιν τινὰ αἰτησόμενοι τῶν παρεόντων κακῶν·
                  ἡ δὲ πυθίη σφέας ἐκέλευε ἀθηναίοισι δίκας διδόναι ταύτας τὰς ἂν αὐτοὶ ἀθηναῖοι
                  δικάσωσι. ἦλθόν τε δὴ ἐς τὰς ἀθήνας οἱ πελασγοὶ καὶ δίκας ἐπαγγέλλοντο βουλόμενοι
                  διδόναι παντὸς τοῦ ἀδικήματος. ἀθηναῖοι δὲ ἐν τῷ πρυτανηίῳ κλίνην στρώσαντες ὡς
                  εἶχον κάλλιστα καὶ τράπεζαν ἐπιπλέην ἀγαθῶν πάντων παραθέντες ἐκέλευον τοὺς
                  πελασγοὺς τὴν χώρην σφίσι παραδιδόναι οὕτω ἔχουσαν. οἱ δὲ πελασγοὶ ὑπολαβόντες εἶπαν·<q
                     n="270"
                     who="#Pelasgians">ἐπεὰν βορέῃ ἀνέμῳ αὐτημερὸν ἐξανύσῃ νηῦς ἐκ τῆς ὑμετέρης ἐς
                     τὴν ἡμετέρην, τότε παραδώσομεν</q>, ἐπιστάμενοι τοῦτο εἶναι ἀδύνατον γενέσθαι·
                  ἡ γὰρ ἀττικὴ πρὸς νότον κεῖται πολλὸν τῆς λήμνου.</p>
            </div>
            <div
               n="140"
               type="chapter">
               <p><seg
                     n="1">τότε μὲν τοσαῦτα. ἔτεσι δὲ κάρτα πολλοῖσι ὕστερον τούτων, ὡς ἡ χερσόνησος
                     ἡ ἐπ᾽ ἑλλησπόντῳ ἐγένετο ὑπὸ ἀθηναίοισι, μιλτιάδης ὁ κίμωνος ἐτησιέων ἀνέμων
                     κατεστηκότων νηὶ κατανύσας ἐξ ἐλαιοῦντος τοῦ ἐν χερσονήσῳ ἐς λῆμνον προηγόρευε
                     ἐξιέναι ἐκ τῆς νήσου τοῖσι πελασγοῖσι, ἀναμιμνήσκων σφέας τὸ χρηστήριον, τὸ
                     οὐδαμὰ ἤλπισαν σφίσι οἱ πελασγοὶ ἐπιτελέεσθαι.</seg><seg
                     n="2">ἡφαιστιέες μέν νυν ἐπείθοντο· μυριναῖοι δὲ οὐ συγγινωσκόμενοι εἶναι τὴν
                     χερσόνησον ἀττικὴν ἐπολιορκέοντο, ἐς ὃ καὶ οὗτοι παρέστησαν. οὕτω δὴ τὴν λῆμνον
                     ἔσχον ἀθηναῖοί τε καὶ μιλτιάδης.</seg></p>
            </div>
         </div>
         <div
            n="7"
            type="book">
            <head>πολυμνια</head>
            <div
               n="1"
               type="chapter">
               <p>ἐπεὶ δὲ ἡ ἀγγελίη ἀπίκετο περὶ τῆς μάχης τῆς ἐν μαραθῶνι γενομένης παρὰ βασιλέα
                  δαρεῖον τὸν ὑστάσπεος καὶ πρὶν μεγάλως κεχαραγμένον τοῖσι ἀθηναίοισι διὰ τὴν ἐς
                  σάρδις ἐσβολήν, καὶ δὴ καὶ τότε πολλῷ τε δεινότερα ἐποίεε καὶ μᾶλλον ὥρμητο
                  στρατεύεσθαι ἐπὶ τὴν ἑλλάδα. καὶ αὐτίκα μὲν ἐπηγγέλλετο πέμπων ἀγγέλους κατὰ πόλις
                  ἑτοιμάζειν στρατιήν, πολλῷ πλέω ἐπιτάσσων ἑκάστοισι ἢ πρότερον παρεῖχον, καὶ νέας
                  τε καὶ ἵππους καὶ σῖτον καὶ πλοῖα. τούτων δὲ περιαγγελλομένων ἡ ἀσίη ἐδονέετο ἐπὶ
                  τρία ἔτεα, καταλεγομένων τε τῶν ἀρίστων ὡς ἐπὶ τὴν ἑλλάδα στρατευσομένων καὶ
                  παρασκευαζομένων. τετάρτῳ δὲ ἔτεϊ αἰγύπτιοι ὑπὸ καμβύσεω δουλωθέντες ἀπέστησαν ἀπὸ
                  περσέων· ἐνθαῦτα δὴ καὶ μᾶλλον ὥρμητο καὶ ἐπ᾽ ἀμφοτέρους στρατεύεσθαι.</p>
            </div>
            <div
               n="2"
               type="chapter">
               <p>στελλομένου δὲ δαρείου ἐπ᾽ αἴγυπτον καὶ ἀθήνας, τῶν παίδων αὐτοῦ στάσις ἐγένετο
                  μεγάλη περὶ τῆς ἡγεμονίης, ὡς δεῖ μιν ἀποδέξαντα βασιλέα κατὰ τὸν περσέων νόμον
                  οὕτω στρατεύεσθαι. ἦσαν γὰρ δαρείῳ καὶ πρότερον ἢ βασιλεῦσαι γεγονότες τρεῖς
                  παῖδες ἐκ τῆς προτέρης γυναικός, γωβρύεω θυγατρός, καὶ βασιλεύσαντι ἐξ ἀτόσσης τῆς
                  κύρου ἕτεροι τέσσερες· τῶν μὲν δὴ προτέρων ἐπρέσβευε ἀρτοβαζάνης, τῶν δὲ
                  ἐπιγενομένων ξέρξης. ἐόντες δὲ μητρὸς οὐ τῆς αὐτῆς ἐστασίαζον, ὁ μὲν γὰρ
                  ἀρτοβαζάνης κατ᾽ ὅ τι πρεσβύτατός τε εἴη παντὸς τοῦ γόνου καὶ ὅτι νομιζόμενον εἴη
                  πρὸς πάντων ἀνθρώπων τὸν πρεσβύτατον τὴν ἀρχὴν ἔχειν, ξέρξης δὲ ὡς ἀτόσσης τε παῖς
                  εἴη τῆς κύρου θυγατρὸς καὶ ὅτι κῦρος εἴη ὁ κτησάμενος τοῖσι πέρσῃσι τὴν
                  ἐλευθερίην.</p>
            </div>
            <div
               n="3"
               type="chapter">
               <p>δαρείου δὲ οὐκ ἀποδεικνυμένου κω γνώμην ἐτύγχανε κατὰ τὠυτὸ τούτοισι καὶ δημάρητος
                  ὁ ἀρίστωνος ἀναβεβηκὼς ἐς σοῦσα, ἐστερημένος τε τῆς ἐν σπάρτῃ βασιληίης καὶ φυγὴν
                  ἐπιβαλὼν ἑωυτῷ ἐκ λακεδαίμονος. οὗτος ὡνὴρ πυθόμενος τῶν δαρείου παίδων τὴν
                  διαφορήν, ἐλθών, ὡς ἡ φάτις μιν ἔχει, ξέρξῃ συνεβούλευε λέγειν πρὸς τοῖσι ἔλεγε
                  ἔπεσι ὡς αὐτὸς μὲν γένοιτο δαρείῳ ἤδη βασιλεύοντι καὶ ἔχοντι τὸ περσέων κράτος,
                  ἀρτοβαζάνης δὲ ἔτι ἰδιώτῃ ἐόντι δαρείῳ· οὐκ ὦν οὔτε οἰκὸς εἴη οὔτε δίκαιον ἄλλον
                  τινὰ τὸ γέρας ἔχειν πρὸ ἑωυτοῦ, ἐπεί γε καὶ ἐν σπάρτῃ, ἔφη ὁ δημάρητος
                  ὑποτιθέμενος, οὕτω νομίζεσθαι, ἢν οἱ μὲν προγεγονότες ἔωσι πρὶν ἢ τὸν πατέρα σφέων
                  βασιλεῦσαι, ὁ δὲ βασιλεύοντι ὀψίγονος ἐπιγένηται, τοῦ ἐπιγενομένου τὴν ἔκδεξιν τῆς
                  βασιληίης γίνεσθαι. χρησαμένου δὲ ξέρξεω τῇ δημαρήτου ὑποθήκῃ, γνοὺς ὁ δαρεῖος ὡς
                  λέγοι δίκαια βασιλέα μιν ἀπέδεξε. δοκέειν δέ μοι, καὶ ἄνευ ταύτης τῆς ὑποθήκης
                  βασιλεῦσαι ἂν ξέρξης· ἡ γὰρ ἄτοσσα εἶχε τὸ πᾶν κράτος.</p>
            </div>
            <div
               n="4"
               type="chapter">
               <p>ἀποδέξας δὲ βασιλέα πέρσῃσι ξέρξην δαρεῖος ὁρμᾶτο στρατεύεσθαι· ἀλλὰ γὰρ μετὰ
                  ταῦτά τε καὶ αἰγύπτου ἀπόστασιν τῷ ὑστέρῳ ἔτεϊ παρασκευαζόμενον συνήνεικε αὐτὸν
                  δαρεῖον, βασιλεύσαντα τὰ πάντα ἕξ τε καὶ τριήκοντα ἔτεα, ἀποθανεῖν, οὐδέ οἱ
                  ἐξεγένετο οὔτε τοὺς ἀπεστεῶτας αἰγυπτίους οὔτε ἀθηναίους τιμωρήσασθαι. ἀποθανόντος
                  δὲ δαρείου ἡ βασιληίη ἀνεχώρησε ἐς τὸν παῖδα τὸν ἐκείνου ξέρξην.</p>
            </div>
            <div
               n="5"
               type="chapter">
               <p>ὁ τοίνυν ξέρξης ἐπὶ μὲν τὴν ἑλλάδα οὐδαμῶς πρόθυμος ἦν κατ᾽ ἀρχὰς στρατεύεσθαι,
                  ἐπὶ δὲ αἴγυπτον ἐποιέετο στρατιῆς ἄγερσιν. παρεὼν δὲ καὶ δυνάμενος παρ᾽ αὐτῷ
                  μέγιστον περσέων μαρδόνιος ὁ γωβρύεω, ὃς ἦν ξέρξῃ μὲν ἀνεψιός, δαρείου δὲ ἀδελφεῆς
                  παῖς, τοιούτου λόγου εἴχετο, λέγων·<q
                     n="271"
                     who="#Mardonius">δέσποτα, οὐκ οἰκός ἐστι ἀθηναίους ἐργασαμένους πολλὰ δὴ κακὰ
                     πέρσας μὴ οὐ δοῦναι δίκην τῶν ἐποίησαν. ἀλλ᾽ εἰ τὸ μὲν νῦν ταῦτα πρήσσοις τά
                     περ ἐν χερσὶ ἔχεις· ἡμερώσας δὲ αἴγυπτον τὴν ἐξυβρίσασαν στρατηλάτεε ἐπὶ τὰς
                     ἀθήνας, ἵνα λόγος τέ σε ἔχῃ πρὸς ἀνθρώπων ἀγαθὸς καί τις ὕστερον φυλάσσηται ἐπὶ
                     γῆν τὴν σὴν στρατεύεσθαι.</q>οὗτος μέν οἱ ὁ λόγος ἦν τιμωρός, τούτου δὲ τοῦ
                  λόγου παρενθήκην ποιεέσκετο τήνδε, ὡς ἡ εὐρώπη περικαλλὴς εἴη χώρη καὶ δένδρεα
                  παντοῖα φέρουσα ἥμερα ἀρετήν τε ἄκρη, βασιλέϊ τε μούνῳ θνητῶν ἀξίη ἐκτῆσθαι.</p>
            </div>
            <div
               n="6"
               type="chapter">
               <p>ταῦτα δὲ ἔλεγε οἷα νεωτέρων ἔργων ἐπιθυμητὴς ἐὼν καὶ θέλων αὐτὸς τῆς ἑλλάδος
                  ὕπαρχος εἶναι. χρόνῳ δὲ κατεργάσατό τε καὶ ἀνέπεισε ξέρξην ὥστε ποιέειν ταῦτα·
                  συνέλαβε γὰρ καὶ ἄλλα οἱ σύμμαχα γενόμενα ἐς τὸ πείθεσθαι ξέρξην· τοῦτο μὲν ἀπὸ
                  τῆς θεσσαλίης παρὰ τῶν<name
                     type="family">ἀλευαδέων</name>ἀπιγμένοι ἄγγελοι ἐπεκαλέοντο βασιλέα πᾶσαν
                  προθυμίην παρεχόμενοι ἐπὶ τὴν ἑλλάδα οἱ δὲ<name
                     type="family">ἀλευάδαι</name>οὗτοι ἦσαν θεσσαλίης βασιλέες , τοῦτο δὲ
                  πεισιστρατιδέων οἱ ἀναβεβηκότες ἐς σοῦσα, τῶν τε αὐτῶν λόγων ἐχόμενοι τῶν καὶ οἱ<name
                     type="family">ἀλευάδαι</name>, καὶ δή τι πρὸς τούτοισι ἔτι πλέον προσωρέγοντό
                  οἱ. ἔχοντες ὀνομάκριτον, ἄνδρα ἀθηναῖον χρησμολόγον τε καὶ διαθέτην χρησμῶν τῶν
                  μουσαίου, ἀνεβεβήκεσαν, τὴν ἔχθρην προκαταλυσάμενοι. ἐξηλάσθη γὰρ ὑπὸ ἱππάρχου τοῦ
                  πεισιστράτου ὁ ὀνομάκριτος ἐξ ἀθηνέων, ἐπ᾽ αὐτοφώρῳ ἁλοὺς ὑπὸ λάσου τοῦ ἑρμιονέος
                  ἐμποιέων ἐς τὰ μουσαίου χρησμὸν ὡς αἱ ἐπὶ λήμνῳ ἐπικείμεναι νῆσοι ἀφανιοίατο κατὰ
                  τῆς θαλάσσης· διὸ ἐξήλασέ μιν ὁ ἵππαρχος, πρότερον χρεώμενος τὰ μάλιστα. τότε δὲ
                  συναναβάς, ὅκως ἀπίκοιτο ἐς ὄψιν τὴν βασιλέος, λεγόντων τῶν πεισιστρατιδέων περὶ
                  αὐτοῦ σεμνοὺς λόγους, κατέλεγε τῶν χρησμῶν· εἰ μέν τι ἐνέοι σφάλμα φέρον τῷ
                  βαρβάρῳ, τῶν μὲν ἔλεγε οὐδέν, ὁ δὲ τὰ εὐτυχέστατα ἐκλεγόμενος ἔλεγε, τόν τε
                  ἑλλήσποντον ὡς ζευχθῆναι χρεὸν εἴη ὑπ᾽ ἀνδρὸς πέρσεω, τήν τε ἔλασιν ἐξηγεόμενος.
                  οὗτός τε δὴ χρησμῳδέων προσεφέρετο, καὶ οἵ τε πεισιστρατίδαι καὶ οἱ<name
                     type="family">ἀλευάδαι</name>γνώμας ἀποδεικνύμενοι.</p>
            </div>
            <div
               n="7"
               type="chapter">
               <p>ὡς δὲ ἀνεγνώσθη ξέρξης στρατεύεσθαι ἐπὶ τὴν ἑλλάδα, ἐνθαῦτα δευτέρῳ μὲν ἔτεϊ μετὰ
                  τὸν θάνατον τὸν δαρείου πρῶτα στρατηίην ποιέεται ἐπὶ τοὺς ἀπεστεῶτας. τούτους μέν
                  νυν καταστρεψάμενος καὶ αἴγυπτον πᾶσαν πολλὸν δουλοτέρην ποιήσας ἢ ἐπὶ δαρείου ἦν,
                  ἐπιτρέπει ἀχαιμένεϊ, ἀδελφεῷ μὲν ἑωυτοῦ, δαρείου δὲ παιδί. ἀχαιμένεα μέν νυν
                  ἐπιτροπεύοντα αἰγύπτου χρόνῳ μετέπειτα ἐφόνευσε ἰνάρως ὁ ψαμμητίχου ἀνὴρ
                  λίβυς.</p>
            </div>
            <div
               n="8a"
               type="chapter">
               <p>ξέρξης δὲ μετὰ αἰγύπτου ἅλωσιν ὡς ἔμελλε ἐς χεῖρας ἄξεσθαι τὸ στράτευμα τὸ ἐπὶ τὰς
                  ἀθήνας, σύλλογον ἐπίκλητον περσέων τῶν ἀρίστων ἐποιέετο, ἵνα γνώμας τε πύθηταί
                  σφεων καὶ αὐτὸς ἐν πᾶσι εἴπῃ τὰ θέλει. ὡς δὲ συνελέχθησαν, ἔλεγε ξέρξης τάδε·<q
                     n="272"
                     who="#Xerxes">ἄνδρες πέρσαι, οὔτ᾽ αὐτὸς κατηγήσομαι νόμον τόνδε ἐν ὑμῖν τιθείς,
                     παραδεξάμενός τε αὐτῷ χρήσομαι· ὡς γὰρ ἐγὼ πυνθάνομαι τῶν πρεσβυτέρων, οὐδαμά
                     κω ἠτρεμίσαμεν ἐπείτε παρελάβομεν τὴν ἡγεμονίην τήνδε παρὰ μήδων, κύρου
                     κατελόντος ἀστυάγεα· ἀλλὰ θεός τε οὕτω ἄγει καὶ αὐτοῖσι ἡμῖν πολλὰ ἐπέπουσι
                     συμφέρεται ἐπὶ τὸ ἄμεινον. τὰ μέν νυν κῦρός τε καὶ καμβύσης πατήρ τε ὁ ἐμὸς
                     δαρεῖος κατεργάσαντο καὶ προσεκτήσαντο ἔθνεα, ἐπισταμένοισι εὖ οὐκ ἄν τις
                     λέγοι. ἐγὼ δὲ ἐπείτε παρέλαβον τὸν θρόνον τοῦτον, ἐφρόντιζον ὅκως μὴ λείψομαι
                     τῶν πρότερον γενομένων ἐν τιμῇ τῇδε μηδὲ ἐλάσσω προσκτήσομαι δύναμιν πέρσῃσι.
                     φροντίζων δὲ εὑρίσκω ἅμα μὲν κῦδος ἡμῖν προσγινόμενον χώρην τε τῆς νῦν ἐκτήμεθα
                     οὐκ ἐλάσσω οὐδὲ φλαυροτέρην παμφορωτέρην δέ, ἅμα δὲ τιμωρίην τε καὶ τίσιν
                     γινομένην. διὸ ὑμέας νῦν ἐγὼ συνέλεξα, ἵνα τὸ νοέω πρήσσειν ὑπερθέωμαι
                     ὑμῖν·</q></p>
            </div>
            <div
               n="8b"
               type="chapter">
               <p><q
                     n="272">μέλλω ζεύξας τὸν ἑλλήσποντον ἐλᾶν στρατὸν διὰ τῆς εὐρώπης ἐπὶ τὴν
                     ἑλλάδα, ἵνα ἀθηναίους τιμωρήσωμαι ὅσα δὴ πεποιήκασι πέρσας τε καὶ πατέρα τὸν
                     ἐμόν. ὡρᾶτε μέν νυν καὶ πατέρα τὸν ἐμὸν δαρεῖον ἰθύοντα στρατεύεσθαι ἐπὶ τοὺς
                     ἄνδρας τούτους· ἀλλ᾽ ὁ μὲν τετελεύτηκε καὶ οὐκ ἐξεγένετό οἱ τιμωρήσασθαι. ἐγὼ
                     δὲ ὑπέρ τε ἐκείνου καὶ τῶν ἄλλων περσέων οὐ πρότερον παύσομαι πρὶν ἢ ἕλω τε καὶ
                     πυρώσω τὰς ἀθήνας, οἵ γε ἐμὲ καὶ πατέρα τὸν ἐμὸν ὑπῆρξαν ἄδικα ποιεῦντες. πρῶτα
                     μὲν ἐς σάρδις ἐλθόντες ἅμα ἀρισταγόρῃ τῷ μιλησίῳ, δούλῳ δὲ ἡμετέρῳ, ἀπικόμενοι
                     ἐνέπρησαν τά τε ἄλσεα καὶ τὰ ἱρά, δεύτερα δὲ ἡμέας οἷα ἔρξαν ἐς τὴν σφετέρην
                     ἀποβάντας, ὅτε δᾶτίς τε καὶ ἀρταφρένης ἐστρατήγεον, τὰ ἐπίστασθέ κου
                     πάντες.</q></p>
            </div>
            <div
               n="8g"
               type="chapter">
               <p><q
                     n="272">τούτων μὲν δὴ εἵνεκα ἀνάρτημαι ἐπ᾽ αὐτοὺς στρατεύεσθαι. ἀγαθὰ δὲ ἐν
                     αὐτοῖσι τοσάδε ἀνευρίσκω λογιζόμενος· εἰ τούτους τε καὶ τοὺς τούτοισι
                     πλησιοχώρους καταστρεψόμεθα, οἳ πέλοπος τοῦ φρυγὸς νέμονται χώρην, γῆν τὴν
                     περσίδα ἀποδέξομεν τῷ διὸς αἰθέρι ὁμουρέουσαν· οὐ γὰρ δὴ χώρην γε οὐδεμίαν
                     κατόψεται ἥλιος ὁμουρέουσαν τῇ ἡμετέρῃ, ἀλλά σφεας πάσας ἐγὼ ἅμα ὑμῖν μίαν
                     χώρην θήσω, διὰ πάσης διεξελθὼν τῆς εὐρώπης. πυνθάνομαι γὰρ ὧδε ἔχειν, οὔτε
                     τινὰ πόλιν ἀνδρῶν οὐδεμίαν οὔτε ἔθνος οὐδὲν ἀνθρώπων ὑπολείπεσθαι, τὸ ἡμῖν οἷόν
                     τε ἔσται ἐλθεῖν ἐς μάχην, τούτων τῶν κατέλεξα ὑπεξαραιρημένων. οὕτω οἵ τε ἡμῖν
                     αἴτιοι ἕξουσι δούλιον ζυγὸν οἵ τε ἀναίτιοι.</q></p>
            </div>
            <div
               n="8d"
               type="chapter">
               <p><q
                     n="272">ὑμεῖς δ᾽ ἄν μοι τάδε ποιεῦντες χαρίζοισθε· ἐπεὰν ὑμῖν σημήνω τὸν χρόνον
                     ἐς τὸν ἥκειν δεῖ, προθύμως πάντα τινὰ ὑμέων χρήσει παρεῖναι· ὃς ἂν δὲ ἔχων ἥκῃ
                     παρεσκευασμένον στρατὸν κάλλιστα, δώσω οἱ δῶρα τὰ τιμιώτατα νομίζεται εἶναι ἐν
                     ἡμετέρου. ποιητέα μέν νυν ταῦτά ἐστι οὕτω. ἵνα δὲ μὴ ἰδιοβουλέειν ὑμῖν δοκέω,
                     τίθημι τὸ πρῆγμα ἐς μέσον, γνώμην κελεύων ὑμέων τὸν βουλόμενον
                     ἀποφαίνεσθαι.</q>ταῦτα εἴπας ἐπαύετο.</p>
            </div>
            <div
               n="9a"
               type="chapter">
               <p>μετ᾽ αὐτὸν δὲ μαρδόνιος ἔλεγε·<q
                     n="273"
                     who="#Mardonius">ὦ δέσποτα, οὐ μοῦνον εἶς τῶν γενομένων περσέων ἄριστος, ἀλλὰ
                     καὶ τῶν ἐσομένων, ὃς τά τε ἄλλα λέγων ἐπίκεο ἄριστα καὶ ἀληθέστατα καὶ ἴωνας
                     τοὺς ἐν τῇ εὐρώπῃ κατοικημένους οὐκ ἐάσεις καταγελάσαι ἡμῖν, ἐόντας ἀναξίους.
                     καὶ γὰρ δεινὸν ἂν εἴη πρῆγμα, εἰ σάκας μὲν καὶ ἰνδοὺς καὶ αἰθίοπάς τε καὶ
                     ἀσσυρίους ἄλλα τε ἔθνεα πολλὰ καὶ μεγάλα, ἀδικήσαντα πέρσας οὐδέν, ἀλλὰ δύναμιν
                     προσκτᾶσθαι βουλόμενοι, καταστρεψάμενοι δούλους ἔχομεν, ἕλληνας δὲ ὑπάρξαντας
                     ἀδικίης οὐ τιμωρησόμεθα. τί δείσαντες; κοίην πλήθεος συστροφήν; κοίην δὲ
                     χρημάτων δύναμιν; τῶν ἐπιστάμεθα μὲν τὴν μάχην, ἐπιστάμεθα δὲ τὴν δύναμιν
                     ἐοῦσαν ἀσθενέα· ἔχομεν δὲ αὐτῶν παῖδας καταστρεψάμενοι, τούτους οἳ ἐν τῇ
                     ἡμετέρῃ κατοικημένοι ἴωνές τε καὶ αἰολέες καὶ δωριέες καλέονται. ἐπειρήθην δὲ
                     καὶ αὐτὸς ἤδη ἐπελαύνων ἐπὶ τοὺς ἄνδρας τούτους ὑπὸ πατρὸς τοῦ σοῦ κελευσθείς,
                     καί μοι μέχρι μακεδονίης ἐλάσαντι καὶ ὀλίγον ἀπολιπόντι ἐς αὐτὰς ἀθήνας
                     ἀπικέσθαι οὐδεὶς ἠντιώθη ἐς μάχην.</q></p>
            </div>
            <div
               n="9b"
               type="chapter">
               <p><q
                     n="273">καίτοι γε ἐώθασι ἕλληνες, ὡς πυνθάνομαι, ἀβουλότατα πολέμους ἵστασθαι
                     ὑπό τε ἀγνωμοσύνης καὶ σκαιότητος· ἐπεὰν γὰρ ἀλλήλοισι πόλεμον προείπωσι,
                     ἐξευρόντες τὸ κάλλιστον χωρίον καὶ λειότατον, ἐς τοῦτο κατιόντες μάχονται, ὥστε
                     σὺν κακῷ μεγάλῳ οἱ νικῶντες ἀπαλλάσσονται· περὶ δὲ τῶν ἑσσουμένων οὐδὲ λέγω
                     ἀρχήν· ἐξώλεες γὰρ δὴ γίνονται. τοὺς χρῆν, ἐόντας ὁμογλώσσους, κήρυξί τε
                     διαχρεωμένους καὶ ἀγγέλοισι καταλαμβάνειν τὰς διαφορὰς καὶ παντὶ μᾶλλον ἢ
                     μάχῃσι· εἰ δὲ πάντως ἔδεε πολεμέειν πρὸς ἀλλήλους, ἐξευρίσκειν χρῆν τῇ ἑκάτεροί
                     εἰσι δυσχειρωτότατοι καὶ ταύτῃ πειρᾶν. τρόπῳ τοίνυν οὐ χρηστῷ ἕλληνες
                     διαχρεώμενοι ἐμέο ἐλάσαντος μέχρι μακεδονίης γῆς οὐκ ἦλθον ἐς τούτου λόγον ὥστε
                     μάχεσθαι.</q></p>
            </div>
            <div
               n="9g"
               type="chapter">
               <p><q
                     n="273">σοὶ δὲ δὴ μέλλει τίς, ὦ βασιλεῦ, ἀντιώσεσθαι πόλεμον προφέρων, ἄγοντι
                     καὶ πλῆθος τὸ ἐκ τῆς ἀσίης καὶ νέας τὰς ἁπάσας; ὡς μὲν ἐγὼ δοκέω, οὐκ ἐς τοῦτο
                     θάρσεος ἀνήκει τὰ ἑλλήνων πρήγματα· εἰ δὲ ἄρα ἔγωγε ψευσθείην γνώμῃ καὶ ἐκεῖνοι
                     ἐπαρθέντες ἀβουλίῃ ἔλθοιεν ἡμῖν ἐς μάχην, μάθοιεν ἂν ὥς εἰμεν ἀνθρώπων ἄριστοι
                     τὰ πολέμια. ἔστω δ᾽ ὦν μηδὲν ἀπείρητον· αὐτόματον γὰρ οὐδέν, ἀλλ᾽ ἀπὸ πείρης
                     πάντα ἀνθρώποισι φιλέει γίνεσθαι.</q></p>
            </div>
            <div
               n="10a"
               type="chapter">
               <p>μαρδόνιος μὲν τοσαῦτα ἐπιλεήνας τὴν ξέρξεω γνώμην ἐπέπαυτο. σιωπώντων δὲ τῶν ἄλλων
                  περσέων καὶ οὐ τολμώντων γνώμην ἀποδείκνυσθαι ἀντίην τῇ προκειμένῃ, ἀρτάβανος ὁ
                  ὑστάσπεος, πάτρως ἐὼν ξέρξῃ, τῷ δὴ καὶ πίσυνος ἐών, ἔλεγε τάδε·<q
                     n="274"
                     who="#Artabanus">ὦ βασιλεῦ, μὴ λεχθεισέων μὲν γνωμέων ἀντιέων ἀλλήλῃσι οὐκ ἔστι
                     τὴν ἀμείνω αἱρεόμενον ἑλέσθαι, ἀλλὰ δεῖ τῇ εἰρημένῃ χρᾶσθαι· λεχθεισέων δὲ
                     ἔστι, ὥσπερ τὸν χρυσὸν τὸν ἀκήρατον αὐτὸν μὲν ἐπ᾽ ἑωυτοῦ οὐ διαγινώσκομεν,
                     ἐπεὰν δὲ παρατρίψωμεν ἄλλῳ χρυσῷ, διαγινώσκομεν τὸν ἀμείνω. ἐγὼ δὲ καὶ πατρὶ τῷ
                     σῷ, ἀδελφεῷ δὲ ἐμῷ δαρείῳ ἠγόρευον μὴ στρατεύεσθαι ἐπὶ σκύθας, ἄνδρας οὐδαμόθι
                     γῆς ἄστυ νέμοντας· ὁ δέ, ἐλπίζων σκύθας τοὺς νομάδας καταστρέψεσθαι, ἐμοί τε
                     οὐκ ἐπείθετο, στρατευσάμενός τε πολλοὺς καὶ ἀγαθοὺς τῆς στρατιῆς ἀποβαλὼν
                     ἀπῆλθε. σὺ δέ, ὦ βασιλεῦ, μέλλεις ἐπ᾽ ἄνδρας στρατεύεσθαι πολλὸν ἔτι ἀμείνονας
                     ἢ σκύθας, οἳ κατὰ θάλασσάν τε ἄριστοι καὶ κατὰ γῆν λέγονται εἶναι· τὸ δὲ
                     αὐτοῖσι ἔνεστι δεινόν, ἐμέ σοι δίκαιόν ἐστι φράζειν.</q></p>
            </div>
            <div
               n="10b"
               type="chapter">
               <p><q
                     n="274">ζεύξας φὴς τὸν ἑλλήσποντον ἐλᾶν στρατὸν διὰ τῆς εὐρώπης ἐς τὴν ἑλλάδα.
                     καὶ δὴ καὶ συνήνεικε ἤτοι κατὰ γῆν ἢ καὶ κατὰ θάλασσαν ἑσσωθῆναι, ἢ καὶ κατ᾽
                     ἀμφότερα· οἱ γὰρ ἄνδρες λέγονται εἶναι ἄλκιμοι, πάρεστι δὲ καὶ σταθμώσασθαι εἰ
                     στρατιήν γε τοσαύτην σὺν δάτι καὶ ἀρταφρένεϊ ἐλθοῦσαν ἐς τὴν ἀττικὴν χώρην
                     μοῦνοι ἀθηναῖοι διέφθειραν· οὐκ ὦν ἀμφοτέρῃ σφι ἐχώρησε· ἀλλ᾽ ἢν τῇσι νηυσὶ
                     ἐμβάλωσι καὶ νικήσαντες ναυμαχίῃ πλέωσι ἐς τὸν ἑλλήσποντον καὶ ἔπειτα λύσωσι
                     τὴν γέφυραν, τοῦτο δή, βασιλεῦ, γίνεται δεινόν.</q></p>
            </div>
            <div
               n="10g"
               type="chapter">
               <p><q
                     n="274">ἐγὼ δὲ οὐδεμιῇ σοφίῃ οἰκηίῃ αὐτὸς ταῦτα συμβάλλομαι, ἀλλ᾽ οἷόν κοτε
                     ἡμέας ὀλίγου ἐδέησε καταλαβεῖν πάθος, ὅτε πατὴρ ὁ σός, ζεύξας βόσπορον τὸν
                     θρηίκιον, γεφυρώσας δὲ ποταμὸν ἴστρον, διέβη ἐπὶ σκύθας. τότε παντοῖοι ἐγένοντο
                     σκύθαι δεόμενοι ἰώνων λῦσαι τὸν πόρον, τοῖσι ἐπετέτραπτο ἡ φυλακὴ τῶν γεφυρέων
                     τοῦ ἴστρου· καὶ τότε γε ἱστιαῖος ὁ μιλήτου τύραννος εἰ ἐπέσπετο τῶν ἄλλων
                     τυράννων τῇ γνώμῃ μηδὲ ἠναντιώθη, διέργαστο ἂν τὰ περσέων πρήγματα. καίτοι καὶ
                     λόγῳ ἀκοῦσαι δεινόν, ἐπ᾽ ἀνδρί γε ἑνὶ πάντα τὰ βασιλέος πρήγματα
                     γεγενῆσθαι.</q></p>
            </div>
            <div
               n="10d"
               type="chapter">
               <p><q
                     n="274">σὺ ὦν μὴ βούλεο ἐς κίνδυνον μηδένα τοιοῦτον ἀπικέσθαι μηδεμιῆς ἀνάγκης
                     ἐούσης, ἀλλὰ ἐμοὶ πείθεο· νῦν μὲν τὸν σύλλογον τόνδε διάλυσον· αὖτις δέ, ὅταν
                     τοι δοκέῃ, προσκεψάμενος ἐπὶ σεωυτοῦ προαγόρευε τά τοι δοκέει εἶναι ἄριστα. τὸ
                     γὰρ εὖ βουλεύεσθαι κέρδος μέγιστον εὑρίσκω ἐόν· εἰ γὰρ καὶ ἐναντιωθῆναί τι
                     θέλει, βεβούλευται μὲν οὐδὲν ἧσσον εὖ, ἕσσωται δὲ ὑπὸ τῆς τύχης τὸ βούλευμα· ὁ
                     δὲ βουλευσάμενος αἰσχρῶς, εἴ οἱ ἡ τύχη ἐπίσποιτο, εὕρημα εὕρηκε, ἧσσον δὲ οὐδέν
                     οἱ κακῶς βεβούλευται.</q></p>
            </div>
            <div
               n="10e"
               type="chapter">
               <p><q
                     n="274">ὁρᾷς τὰ ὑπερέχοντα ζῷα ὡς κεραυνοῖ ὁ θεὸς οὐδὲ ἐᾷ φαντάζεσθαι, τὰ δὲ
                     σμικρὰ οὐδέν μιν κνίζει· ὁρᾷς δὲ ὡς ἐς οἰκήματα τὰ μέγιστα αἰεὶ καὶ δένδρεα τὰ
                     τοιαῦτα ἀποσκήπτει τὰ βέλεα. φιλέει γὰρ ὁ θεὸς τὰ ὑπερέχοντα πάντα κολούειν.
                     οὕτω δὲ καὶ στρατὸς πολλὸς ὑπὸ ὀλίγου διαφθείρεται κατὰ τοιόνδε· ἐπεάν σφι ὁ
                     θεὸς φθονήσας φόβον ἐμβάλῃ ἢ βροντήν, δι᾽ ὧν ἐφθάρησαν ἀναξίως ἑωυτῶν. οὐ γὰρ
                     ἐᾷ φρονέειν μέγα ὁ θεὸς ἄλλον ἢ ἑωυτόν.</q></p>
            </div>
            <div
               n="10z"
               type="chapter">
               <p><q
                     n="274">ἐπειχθῆναι μέν νυν πᾶν πρῆγμα τίκτει σφάλματα, ἐκ τῶν ζημίαι μεγάλαι
                     φιλέουσι γίνεσθαι· ἐν δὲ τῷ ἐπισχεῖν ἔνεστι ἀγαθά, εἰ μὴ παραυτίκα δοκέοντα
                     εἶναι, ἀλλ᾽ ἀνὰ χρόνον ἐξεύροι τις ἄν.</q></p>
            </div>
            <div
               n="10h"
               type="chapter">
               <p><q
                     n="274">σοὶ μὲν δὴ ταῦτα, ὦ βασιλεῦ, συμβουλεύω. σὺ δέ, ὦ παῖ γωβρύεω μαρδόνιε,
                     παῦσαι λέγων λόγους ματαίους περὶ ἑλλήνων οὐκ ἐόντων ἀξίων φλαύρως ἀκούειν.
                     ἕλληνας γὰρ διαβάλλων ἐπαείρεις αὐτὸν βασιλέα στρατεύεσθαι· αὐτοῦ δὲ τούτου
                     εἵνεκα δοκέεις μοι πᾶσαν προθυμίην ἐκτείνειν. μή νυν οὕτω γίνηται. διαβολὴ γάρ
                     ἐστι δεινότατον, ἐν τῇ δύο μέν εἰσι οἱ ἀδικέοντες, εἷς δὲ ὁ ἀδικεόμενος. ὁ μὲν
                     γὰρ διαβάλλων ἀδικέει οὐ παρεόντος κατηγορέων, ὁ δὲ ἀδικέει ἀναπειθόμενος πρὶν
                     ἢ ἀτρεκέως ἐκμάθῃ· ὁ δὲ δὴ ἀπεὼν τοῦ λόγου τάδε ἐν αὐτοῖσι ἀδικέεται,
                     διαβληθείς τε ὑπὸ τοῦ ἑτέρου καὶ νομισθεὶς πρὸς τοῦ ἑτέρου κακὸς εἶναι.</q></p>
            </div>
            <div
               n="10q"
               type="chapter">
               <p><q
                     n="274">ἀλλ᾽ εἰ δὴ δεῖ γε πάντως ἐπὶ τοὺς ἄνδρας τούτους στρατεύεσθαι, φέρε,
                     βασιλεὺς μὲν αὐτὸς ἐν ἤθεσι τοῖσι περσέων μενέτω, ἡμέων δὲ ἀμφοτέρων
                     παραβαλλομένων τὰ τέκνα στρατηλάτεε αὐτὸς σὺ ἐπιλεξάμενός τε ἄνδρας τοὺς
                     ἐθέλεις καὶ λαβὼν στρατιὴν ὁκόσην τινὰ βούλεαι· καὶ ἢν μὲν τῇ σὺ λέγεις
                     ἀναβαίνῃ βασιλέϊ τὰ πρήγματα, κτεινέσθων οἱ ἐμοὶ παῖδες, πρὸς δὲ αὐτοῖσι καὶ
                     ἐγώ· ἢν δὲ τῇ ἐγὼ προλέγω, οἱ σοὶ ταῦτα πασχόντων, σὺν δέ σφι καὶ σύ, ἢν
                     ἀπονοστήσῃς. εἰ δὲ ταῦτα μὲν ὑποδύνειν οὐκ ἐθελήσεις, σὺ δὲ πάντως στράτευμα
                     ἀνάξεις ἐπὶ τὴν ἑλλάδα, ἀκούσεσθαί τινά φημι τῶν αὐτοῦ τῇδε ὑπολειπομένων
                     μαρδόνιον, μέγα τι κακὸν ἐξεργασάμενον πέρσας, ὑπὸ κυνῶν τε καὶ ὀρνίθων
                     διαφορεόμενον ἤ κου ἐν γῇ τῇ ἀθηναίων ἤ σέ γε ἐν τῇ λακεδαιμονίων, εἰ μὴ ἄρα
                     καὶ πρότερον κατ᾽ ὁδόν, γνόντα ἐπ᾽ οἵους ἄνδρας ἀναγινώσκεις στρατεύεσθαι
                     βασιλέα.</q></p>
            </div>
            <div
               n="11"
               type="chapter">
               <p>ἀρτάβανος μὲν ταῦτα ἔλεξε· ξέρξης δὲ θυμωθεὶς ἀμείβεται τοῖσδε·<q
                     n="275"
                     who="#Xerxes">ἀρτάβανε, πατρὸς εἶς τοῦ ἐμοῦ ἀδελφεός· τοῦτό σε ῥύσεται μηδένα
                     ἄξιον μισθὸν λαβεῖν ἐπέων ματαίων· καί τοι ταύτην τὴν ἀτιμίην προστίθημι, ἐόντι
                     κακῷ τε καὶ ἀθύμῳ, μήτε συστρατεύεσθαι ἔμοιγε ἐπὶ τὴν ἑλλάδα αὐτοῦ τε μένειν
                     ἅμα τῇσι γυναιξί. ἐγὼ δὲ καὶ ἄνευ σέο ὅσα περ εἶπα ἐπιτελέα ποιήσω. μὴ γὰρ εἴην
                     ἐκ δαρείου τοῦ ὑστάσπεος τοῦ ἀρσάμεος τοῦ ἀριαράμνεω τοῦ τεΐσπεος τοῦ κύρου τοῦ
                     καμβύσεω τοῦ τεΐσπεος τοῦ ἀχαιμένεος γεγονώς, μὴ τιμωρησάμενος ἀθηναίους, εὖ
                     ἐπιστάμενος ὅτι εἰ ἡμεῖς ἡσυχίην ἄξομεν, ἀλλ᾽ οὐκ ἐκεῖνοι, ἀλλὰ καὶ μάλα
                     στρατεύσονται ἐπὶ τὴν ἡμετέρην, εἰ χρὴ σταθμώσασθαι τοῖσι ὑπαργμένοισι ἐξ
                     ἐκείνων, οἳ σάρδις τε ἐνέπρησαν καὶ ἤλασαν ἐς τὴν ἀσίην. οὐκ ὦν ἐξαναχωρέειν
                     οὐδετέροισι δυνατῶς ἔχει, ἀλλὰ ποιέειν ἢ παθεῖν πρόκειται ἀγών, ἵνα ἢ τάδε
                     πάντα ὑπὸ ἕλλησι ἢ ἐκεῖνα πάντα ὑπὸ πέρσῃσι γένηται· τὸ γὰρ μέσον οὐδὲν τῆς
                     ἔχθρης ἐστί. καλὸν ὦν προπεπονθότας ἡμέας τιμωρέειν ἤδη γίνεται, ἵνα καὶ τὸ
                     δεινὸν τὸ πείσομαι τοῦτο μάθω ἐλάσας ἐπ᾽ ἄνδρας τούτους, τούς γε καὶ πέλοψ ὁ
                     φρύξ, ἐὼν πατέρων τῶν ἐμῶν δοῦλος, κατεστρέψατο οὕτω ὡς καὶ ἐς τόδε αὐτοί τε
                     ὥνθρωποι καὶ ἡ γῆ αὐτῶν ἐπώνυμοι τοῦ καταστρεψαμένου καλέονται.</q></p>
            </div>
            <div
               n="12"
               type="chapter">
               <p>ταῦτα μὲν ἐπὶ τοσοῦτο ἐλέγετο. μετὰ δὲ εὐφρόνη τε ἐγίνετο καὶ ξέρξην ἔκνιζε ἡ
                  ἀρταβάνου γνώμη· νυκτὶ δὲ βουλὴν διδοὺς πάγχυ εὕρισκέ οἱ οὐ πρῆγμα εἶναι
                  στρατεύεσθαι ἐπὶ τὴν ἑλλάδα. δεδογμένων δέ οἱ αὖτις τούτων κατύπνωσε. καὶ δή κου
                  ἐν τῇ νυκτὶ εἶδε ὄφιν τοιήνδε, ὡς λέγεται ὑπὸ περσέων· ἐδόκεε ὁ ξέρξης ἄνδρα οἱ
                  ἐπιστάντα μέγαν τε καὶ εὐειδέα εἰπεῖν·<q
                     n="276"
                     who="#vision-to-Xerxes">μετὰ δὴ βουλεύεαι, ὦ πέρσα, στράτευμα μὴ ἄγειν ἐπὶ τὴν
                     ἑλλάδα, προείπας ἁλίζειν πέρσῃσι στρατόν; οὔτε ὦν μεταβουλευόμενος ποιέεις εὖ,
                     οὔτε ὁ συγγνωσόμενός τοι πάρα· ἀλλ᾽ ὥσπερ τῆς ἡμέρης ἐβουλεύσαο ποιέειν, ταύτην
                     ἴθι τῶν ὁδῶν.</q></p>
            </div>
            <div
               n="13"
               type="chapter">
               <p>τὸν μὲν ταῦτα εἴπαντα ἐδόκεε ὁ ξέρξης ἀποπτάσθαι. ἡμέρης δὲ ἐπιλαμψάσης ὀνείρου
                  μὲν τούτου λόγον οὐδένα ἐποιέετο, ὁ δὲ περσέων συναλίσας τοὺς καὶ πρότερον
                  συνέλεξε, ἔλεγέ σφι τάδε·<q
                     n="277"
                     who="#Xerxes">ἄνδρες πέρσαι, συγγνώμην μοι ἔχετε ὅτι ἀγχίστροφα βουλεύομαι·
                     φρενῶν τε γὰρ ἐς τὰ ἐμεωυτοῦ πρῶτα οὔκω ἀνήκω, καὶ οἱ παρηγορεόμενοι ἐκεῖνα
                     ποιέειν οὐδένα χρόνον μέο ἀπέχονται. ἀκούσαντι μέντοι μοι τῆς ἀρταβάνου γνώμης
                     παραυτίκα μὲν ἡ νεότης ἐπέζεσε, ὥστε ἀεικέστερα ἀπορρῖψαι ἔπεα ἐς ἄνδρα
                     πρεσβύτερον ἢ χρεόν· νῦν μέντοι συγγνοὺς χρήσομαι τῇ ἐκείνου γνώμῃ. ὡς ὦν
                     μεταδεδογμένον μοι μὴ στρατεύεσθαι ἐπὶ τὴν ἑλλάδα, ἥσυχοι ἔστε.</q>πέρσαι μὲν
                  ὡς ἤκουσαν ταῦτα, κεχαρηκότες προσεκύνεον.</p>
            </div>
            <div
               n="14"
               type="chapter">
               <p>νυκτὸς δὲ γενομένης αὖτις τὠυτὸ ὄνειρον τῷ ξέρξῃ κατυπνωμένῳ ἔλεγε ἐπιστάν·<q
                     n="278"
                     who="#vision-to-Xerxes">ὦ παῖ δαρείου, καὶ δὴ φαίνεαι ἐν πέρσῃσί τε ἀπειπάμενος
                     τὴν στρατηλασίην καὶ τὰ ἐμὰ ἔπεα ἐν οὐδενὶ ποιεύμενος λόγῳ ὡς παρ᾽ οὐδενὸς
                     ἀκούσας; εὖ νυν τόδ᾽ ἴσθι, ἤν περ μὴ αὐτίκα στρατηλατέῃς, τάδε τοι ἐξ αὐτῶν
                     ἀνασχήσει· ὡς καὶ μέγας καὶ πολλὸς ἐγένεο ἐν ὀλίγῳ χρόνῳ, οὕτω καὶ ταπεινὸς
                     ὀπίσω κατὰ τάχος ἔσεαι.</q></p>
            </div>
            <div
               n="15"
               type="chapter">
               <p>ξέρξης μὲν περιδεὴς γενόμενος τῇ ὄψι ἀνά τε ἔδραμε ἐκ τῆς κοίτης καὶ πέμπει
                  ἄγγελον ἐπὶ ἀρτάβανον καλέοντα. ἀπικομένῳ δέ οἱ ἔλεγε ξέρξης τάδε·<q
                     n="279"
                     who="#Xerxes">ἀρτάβανε, ἐγὼ τὸ παραυτίκα μὲν οὐκ ἐσωφρόνεον εἴπας ἐς σὲ μάταια
                     ἔπεα χρηστῆς εἵνεκα συμβουλίης· μετὰ μέντοι οὐ πολλὸν χρόνον μετέγνων, ἔγνων δὲ
                     ταῦτά μοι ποιητέα ἐόντα τὰ σὺ ὑπεθήκαο. οὐκ ὦν δυνατός τοί εἰμι ταῦτα
                     βουλόμενος ποιέειν· τετραμμένῳ γὰρ δὴ καὶ μετεγνωκότι ἐπιφοιτῶν ὄνειρον
                     φαντάζεταί μοι, οὐδαμῶς συνέπαινον ἐὸν ποιέειν με ταῦτα· νῦν δὲ καὶ διαπειλῆσαν
                     οἴχεται. εἰ ὦν θεός ἐστι ὁ ἐπιπέμπων καί οἱ πάντως ἐν ἡδονῇ ἐστι γενέσθαι
                     στρατηλασίην ἐπὶ τὴν ἑλλάδα, ἐπιπτήσεται καὶ σοὶ τὠυτὸ τοῦτο ὄνειρον, ὁμοίως ὡς
                     καὶ ἐμοὶ ἐντελλόμενον. εὑρίσκω δὲ ὧδε ἂν γινόμενα ταῦτα, εἰ λάβοις τὴν ἐμὴν
                     σκευὴν πᾶσαν καὶ ἐνδὺς μετὰ τοῦτο ἵζοιο ἐς τὸν ἐμὸν θρόνον καὶ ἔπειτα ἐν κοίτῃ
                     τῇ ἐμῇ κατυπνώσειας.</q></p>
            </div>
            <div
               n="16"
               type="chapter">
               <p>ξέρξης μὲν ταῦτά οἱ ἔλεγε. ἀρτάβανος δὲ οὐ τῷ πρώτῳ οἱ κελεύσματι πειθόμενος, οἷα
                  οὐκ ἀξιούμενος ἐς τὸν βασιλήιον θρόνον ἵζεσθαι, τέλος ὡς ἠναγκάζετο εἴπας τάδε
                  ἐποίεε τὸ κελευόμενον·</p>
            </div>
            <div
               n="16a"
               type="chapter">
               <p><q
                     n="280"
                     who="#Artabanus">ἴσον ἐκεῖνο, ὦ βασιλεῦ, παρ᾽ ἐμοὶ κέκριται, φρονέειν τε εὖ καὶ
                     τῷ λέγοντι χρηστὰ ἐθέλειν πείθεσθαι· τὰ σὲ καὶ ἀμφότερα περιήκοντα ἀνθρώπων
                     κακῶν ὁμιλίαι σφάλλουσι, κατά περ τὴν πάντων χρησιμωτάτην ἀνθρώποισι θάλασσαν
                     πνεύματά φασι ἀνέμων ἐμπίπτοντα οὐ περιορᾶν φύσι τῇ ἑωυτῆς χρᾶσθαι. ἐμὲ δὲ
                     ἀκούσαντα πρὸς σέο κακῶς οὐ τοσοῦτο ἔδακε λύπη, ὅσον γνωμέων δύο προκειμένων
                     πέρσῃσι, τῆς μὲν ὕβριν αὐξανούσης, τῆς δὲ καταπαυούσης καὶ λεγούσης ὡς κακὸν
                     εἴη διδάσκειν τὴν ψυχὴν πλέον τι δίζησθαι αἰεὶ ἔχειν τοῦ παρεόντος, τοιουτέων
                     προκειμένων γνωμέων, ὅτι τὴν σφαλερωτέρην σεωυτῷ τε καὶ πέρσῃσι
                  ἀναιρέο.</q></p>
            </div>
            <div
               n="16b"
               type="chapter">
               <p><q
                     n="280">νῦν ὦν, ἐπειδὴ τέτραψαι ἐπὶ τὴν ἀμείνω, φής τοι μετιέντι τὸν ἐπ᾽
                     ἕλληνας στόλον ἐπιφοιτᾶν ὄνειρον θεοῦ τινος πομπῇ, οὐκ ἐῶντά σε καταλύειν τὸν
                     στόλον. ἀλλ᾽ οὐδὲ ταῦτά ἐστι, ὦ παῖ, θεῖα. ἐνύπνια γὰρ τὰ ἐς ἀνθρώπους
                     πεπλανημένα τοιαῦτά ἐστι οἷά σε ἐγὼ διδάξω, ἔτεσι σέο πολλοῖσι πρεσβύτερος ἐών·
                     πεπλανῆσθαι αὗται μάλιστα ἐώθασι αἱ ὄψιες τῶν ὀνειράτων, τά τις ἡμέρης
                     φροντίζει· ἡμεῖς δὲ τὰς πρὸ τοῦ ἡμέρας ταύτην τὴν στρατηλασίην καὶ τὸ κάρτα
                     εἴχομεν μετὰ χεῖρας.</q></p>
            </div>
            <div
               n="16g"
               type="chapter">
               <p><q
                     n="280">εἰ δὲ ἄρα μή ἐστι τοῦτο τοιοῦτο οἷον ἐγὼ διαιρέω, ἀλλά τι τοῦ θείου
                     μετέχον, σὺ πᾶν αὐτὸς συλλαβὼν εἴρηκας· φανήτω γὰρ δὴ καὶ ἐμοί, ὡς καὶ σοί,
                     διακελευόμενον. φανῆναι δὲ οὐδὲν μᾶλλόν μοι ὀφείλει ἔχοντι τὴν σὴν ἐσθῆτα ἢ οὐ
                     καὶ τὴν ἐμήν, οὐδέ τι μᾶλλον ἐν κοίτῃ τῇ σῇ ἀναπαυομένῳ ἢ οὐ καὶ ἐν τῇ ἐμῇ, εἴ
                     πέρ γε καὶ ἄλλως ἐθέλει φανῆναι. οὐ γὰρ δὴ ἐς τοσοῦτό γε εὐηθείης ἀνήκει τοῦτο,
                     ὅ τι δή κοτέ ἐστι τὸ ἐπιφαινόμενόν τοι ἐν τῷ ὕπνῳ, ὥστε δόξει ἐμὲ ὁρέων σὲ
                     εἶναι, τῇ σῇ ἐσθῆτι τεκμαιρόμενον. εἰ δὲ ἐμὲ μὲν ἐν οὐδενὶ λόγῳ ποιήσεται οὐδὲ
                     ἀξιώσει ἐπιφανῆναι, οὔτε ἢν τὴν ἐμὴν ἐσθῆτα ἔχω οὔτε ἢν τὴν σήν, σὲ δὲ
                     ἐπιφοιτήσει, τοῦτο ἤδη μαθητέον ἐστί· εἰ γὰρ δὴ ἐπιφοιτήσει γε συνεχέως, φαίην
                     ἂν καὶ αὐτὸς θεῖον εἶναι. εἰ δέ τοι οὕτω δεδόκηται γίνεσθαι καὶ οὐκ οἷά τε αὐτὸ
                     παρατρέψαι, ἀλλ᾽ ἤδη δεῖ ἐμὲ ἐν κοίτῃ τῇ σῇ κατυπνῶσαι, φέρε, τούτων ἐξ ἐμέο
                     ἐπιτελεομένων φανήτω καὶ ἐμοί. μέχρι δὲ τούτου τῇ παρεούσῃ γνώμῃ
                  χρήσομαι.</q></p>
            </div>
            <div
               n="17"
               type="chapter">
               <p>τοσαῦτα εἴπας ἀρτάβανος, ἐλπίζων ξέρξην ἀποδέξειν λέγοντα οὐδέν, ἐποίεε τὸ
                  κελευόμενον· ἐνδὺς δὲ τὴν ξέρξεω ἐσθῆτα καὶ ἱζόμενος ἐς τὸν βασιλήιον θρόνον ὡς
                  μετὰ ταῦτα κοῖτον ἐποιέετο, ἦλθέ οἱ κατυπνωμένῳ τὠυτὸ ὄνειρον τὸ καὶ παρὰ ξέρξην
                  ἐφοίτα, ὑπερστὰν δὲ τοῦ ἀρταβάνου εἶπε ἄρα τάδε·<q
                     n="281"
                     who="#vision-to-Xerxes">σὺ δὴ κεῖνος εἶς ὁ ἀποσπεύδων ξέρξην στρατεύεσθαι ἐπὶ
                     τὴν ἑλλάδα ὡς δὴ κηδόμενος αὐτοῦ; ἀλλ᾽ οὔτε ἐς τὸ μετέπειτα οὔτε ἐς τὸ
                     παραυτίκα νῦν καταπροΐξεαι ἀποτρέπων τὸ χρεὸν γενέσθαι· ξέρξην δὲ τὰ δεῖ
                     ἀνηκουστέοντα παθεῖν, αὐτῷ ἐκείνῳ δεδήλωται.</q></p>
            </div>
            <div
               n="18"
               type="chapter">
               <p>ταῦτά τε δὴ ἐδόκεε ἀρτάβανος τὸ ὄνειρον ἀπειλέειν καὶ θερμοῖσι σιδηρίοισι ἐκκαίειν
                  αὐτοῦ μέλλειν τοὺς ὀφθαλμούς. καὶ ὃς ἀμβώσας μέγα ἀναθρῴσκει, καὶ παριζόμενος
                  ξέρξῃ ὡς τὴν ὄψιν οἱ τοῦ ἐνυπνίου διεξῆλθε ἀπηγεόμενος, δεύτερά οἱ λέγει τάδε·<q
                     n="282"
                     who="#Artabanus">ἐγὼ μέν, ὦ βασιλεῦ, οἷα ἄνθρωπος ἰδὼν ἤδη πολλά τε καὶ μεγάλα
                     πεσόντα πρήγματα ὑπὸ ἡσσόνων, οὐκ ἔων σε τὰ πάντα τῇ ἡλικίῃ εἴκειν, ἐπιστάμενος
                     ὡς κακὸν εἴη τὸ πολλῶν ἐπιθυμέειν, μεμνημένος μὲν τὸν ἐπὶ μασσαγέτας κύρου
                     στόλον ὡς ἔπρηξε, μεμνημένος δὲ καὶ τὸν ἐπ᾽ αἰθίοπας τὸν καμβύσεω,
                     συστρατευόμενος δὲ καὶ δαρείῳ ἐπὶ σκύθας. ἐπιστάμενος ταῦτα γνώμην εἶχον
                     ἀτρεμίζοντά σε μακαριστὸν εἶναι πρὸς πάντων ἀνθρώπων. ἐπεὶ δὲ δαιμονίη τις
                     γίνεται ὁρμή, καὶ ἕλληνας, ὡς ἔοικε, φθορή τις καταλαμβάνει θεήλατος, ἐγὼ μὲν
                     καὶ αὐτὸς τρέπομαι καὶ τὴν γνώμην μετατίθεμαι. σὺ δὲ σήμηνον μὲν πέρσῃσι τὰ ἐκ
                     τοῦ θεοῦ πεμπόμενα, χρᾶσθαι δὲ κέλευε τοῖσι ἐκ σέο πρώτοισι προειρημένοισι ἐς
                     τὴν παρασκευήν, ποίεε δὲ οὕτω ὅκως, τοῦ θεοῦ παραδιδόντος, τῶν σῶν ἐνδεήσει
                     μηδέν.</q>τούτων δὲ λεχθέντων, ἐνθαῦτα ἐπαρθέντες τῇ ὄψι, ὡς ἡμέρη ἐγένετο
                  τάχιστα, ξέρξης τε ὑπερετίθετο ταῦτα πέρσῃσι καὶ ἀρτάβανος, ὃς πρότερον ἀποσπεύδων
                  μοῦνος ἐφαίνετο, τότε ἐπισπεύδων φανερὸς ἦν.</p>
            </div>
            <div
               n="19"
               type="chapter">
               <p>ὁρμημένῳ δὲ ξέρξῃ στρατηλατέειν μετὰ ταῦτα τρίτη ὄψις ἐν τῷ ὕπνῳ ἐγένετο, τὴν οἱ
                  μάγοι ἔκριναν ἀκούσαντες φέρειν τε ἐπὶ πᾶσαν γῆν δουλεύσειν τέ οἱ πάντας
                  ἀνθρώπους. ἡ δὲ ὄψις ἦν ἥδε· ἐδόκεε ὁ ξέρξης ἐστεφανῶσθαι ἐλαίης θαλλῷ, ἀπὸ δὲ τῆς
                  ἐλαίης τοὺς κλάδους γῆν πᾶσαν ἐπισχεῖν, μετὰ δὲ ἀφανισθῆναι περὶ τῇ κεφαλῇ
                  κείμενον τὸν στέφανον· κρινάντων δὲ ταύτῃ τῶν μάγων, περσέων τε τῶν συλλεχθέντων
                  αὐτίκα πᾶς ἀνὴρ ἐς τὴν ἀρχὴν τὴν ἑωυτοῦ ἀπελάσας εἶχε προθυμίην πᾶσαν ἐπὶ τοῖσι
                  εἰρημένοισι, θέλων αὐτὸς ἕκαστος τὰ προκείμενα δῶρα λαβεῖν, καὶ ξέρξης τοῦ στρατοῦ
                  οὕτω ἐπάγερσιν ποιέεται, χῶρον πάντα ἐρευνῶν τῆς ἠπείρου.</p>
            </div>
            <div
               n="20"
               type="chapter">
               <p>ἀπὸ γὰρ αἰγύπτου ἁλώσιος ἐπὶ μὲν τέσσερα ἔτεα πλήρεα παραρτέετο στρατιήν τε καὶ τὰ
                  πρόσφορα τῇ στρατιῇ, πέμπτῳ δὲ ἔτεϊ ἀνομένῳ ἐστρατηλάτεε χειρὶ μεγάλῃ πλήθεος.
                  στόλων γὰρ τῶν ἡμεῖς ἴδμεν πολλῷ δὴ μέγιστος οὗτος ἐγένετο, ὥστε μήτε τὸν δαρείου
                  τὸν ἐπὶ σκύθας παρὰ τοῦτον μηδένα φαίνεσθαι μήτε τῶν σκυθέων ὅτε σκύθαι κιμμερίους
                  διώκοντες ἐς τὴν μηδικὴν χώρην ἐσβαλόντες σχεδὸν πάντα τὰ ἄνω τῆς ἀσίης
                  καταστρεψάμενοι ἐνέμοντο, τῶν εἵνεκεν ὕστερον δαρεῖος ἐτιμωρέετο, μήτε κατὰ τὰ
                  λεγόμενα τὸν ἀτρειδέων ἐς ἴλιον μήτε τὸν μυσῶν τε καὶ τευκρῶν τὸν πρὸ τῶν τρωικῶν
                  γενόμενον, οἳ διαβάντες ἐς τὴν εὐρώπην κατὰ βόσπορον τούς τε θρήικας κατεστρέψαντο
                  πάντας καὶ ἐπὶ τὸν ἰόνιον πόντον κατέβησαν μέχρι τε πηνειοῦ ποταμοῦ τὸ πρὸς
                  μεσαμβρίης ἤλασαν.</p>
            </div>
            <div
               n="21"
               type="chapter">
               <p>αὗται αἱ πᾶσαι οὐδ᾽ ἕτεραι πρὸς ταύτῃσι γενόμεναι στρατηλασίαι μιῆς τῆσδε οὐκ
                  ἄξιαι. τί γὰρ οὐκ ἤγαγε ἐκ τῆς ἀσίης ἔθνος ἐπὶ τὴν ἑλλάδα ξέρξης; κοῖον δὲ
                  πινόμενον μιν ὕδωρ οὐκ ἐπέλιπε, πλὴν τῶν μεγάλων ποταμῶν; οἱ μὲν γὰρ νέας
                  παρείχοντο, οἱ δὲ ἐς πεζὸν ἐτετάχατο, τοῖσι δὲ ἵππος προσετέτακτο, τοῖσι δὲ
                  ἱππαγωγὰ πλοῖα ἅμα στρατευομένοισι, τοῖσι δὲ ἐς τὰς γεφύρας μακρὰς νέας παρέχειν,
                  τοῖσι δὲ σῖτά τε καὶ νέας.</p>
            </div>
            <div
               n="22"
               type="chapter">
               <p><seg
                     n="1">καὶ τοῦτο μέν, ὡς προσπταισάντων τῶν πρώτων περιπλεόντων περὶ τὸν ἄθων,
                     προετοιμάζετο ἐκ τριῶν ἐτέων κου μάλιστα ἐς τὸν ἄθων. ἐν γὰρ ἐλαιοῦντι τῆς
                     χερσονήσου ὅρμεον τριήρεες, ἐνθεῦτεν δὲ ὁρμώμενοι ὤρυσσον ὑπὸ μαστίγων
                     παντοδαποὶ τῆς στρατιῆς, διάδοχοι δ᾽ ἐφοίτων· ὤρυσσον δὲ καὶ οἱ περὶ τὸν ἄθων
                     κατοικημένοι.</seg><seg
                     n="2"><persName>βουβάρης</persName>δὲ ὁ μεγαβάζου καὶ ἀρταχαίης ὁ ἀρταίου
                     ἄνδρες πέρσαι ἐπεστάτεον τοῦ ἔργου. ὁ γὰρ ἄθως ἐστὶ ὄρος μέγα τε καὶ ὀνομαστόν,
                     ἐς θάλασσαν κατῆκον, οἰκημένον ὑπὸ ἀνθρώπων· τῇ δὲ τελευτᾷ ἐς τὴν ἤπειρον τὸ
                     ὄρος, χερσονησοειδές τέ ἐστι καὶ ἰσθμὸς ὡς δυώδεκα σταδίων· πεδίον δὲ τοῦτο καὶ
                     κολωνοὶ οὐ μεγάλοι ἐκ θαλάσσης τῆς ἀκανθίων ἐπὶ θάλασσαν τὴν ἀντίον
                     τορώνης.</seg><seg
                     n="3">ἐν δὲ τῷ ἰσθμῷ τούτῳ, ἐς τὸν τελευτᾷ ὁ ἄθως, σάνη πόλις ἑλλὰς οἴκηται, αἱ
                     δὲ ἐκτὸς σάνης, ἔσω δὲ τοῦ ἄθω οἰκημέναι, τὰς τότε ὁ πέρσης νησιώτιδας ἀντὶ
                     ἠπειρωτίδων ὥρμητο ποιέειν, εἰσὶ δὲ αἵδε, δῖον, ὀλόφυξος, ἀκρόθῳον, θύσσος,
                     κλεωναί·</seg></p>
            </div>
            <div
               n="23"
               type="chapter">
               <p>πόλιες μὲν αὗται αἳ τὸν ἄθων νέμονται. ὤρυσσον δὲ ὧδε δασάμενοι τὸν χῶρον οἱ
                  βάρβαροι κατὰ ἔθνεα. κατὰ σάνην πόλιν σχοινοτενὲς ποιησάμενοι, ἐπείτε ἐγίνετο
                  βαθέα ἡ διῶρυξ, οἱ μὲν κατώτατα ἑστεῶτες ὤρυσσον, ἕτεροι δὲ παρεδίδοσαν τὸν αἰεὶ
                  ἐξορυσσόμενον χοῦν ἄλλοισι κατύπερθε ἑστεῶσι ἐπὶ βάθρων, οἱ δ᾽ αὖ ἐκδεκόμενοι
                  ἑτέροισι, ἕως ἀπίκοντο ἐς τοὺς ἀνωτάτω· οὗτοι δὲ ἐξεφόρεόν τε καὶ ἐξέβαλλον. τοῖσι
                  μέν νυν ἄλλοισι πλὴν φοινίκων καταρρηγνύμενοι οἱ κρημνοὶ τοῦ ὀρύγματος πόνον
                  διπλήσιον παρεῖχον· ἅτε γὰρ τοῦ τε ἄνω στόματος καὶ τοῦ κάτω τὰ αὐτὰ μέτρα
                  ποιευμένων ἔμελλέ σφι τοιοῦτο ἀποβήσεσθαι. οἱ δὲ φοίνικες σοφίην ἔν τε τοῖσι
                  ἄλλοισι ἔργοισι ἀποδείκνυνται καὶ δὴ καὶ ἐν ἐκείνῳ· ἀπολαχόντες γὰρ μόριον ὅσον
                  αὐτοῖσι ἐπέβαλλε, ὤρυσσον τὸ μὲν ἄνω στόμα τῆς διώρυχος ποιεῦντες διπλήσιον ἢ ὅσον
                  ἔδεε αὐτὴν τὴν διώρυχα γενέσθαι, προβαίνοντος δὲ τοῦ ἔργου συνῆγον αἰεί· κάτω τε
                  δὴ ἐγίνετο καὶ ἐξισοῦτο τοῖσι ἄλλοισι τὸ ἔργον. ἐνθαῦτα δὲ λειμών ἐστι, ἵνα σφι
                  ἀγορή τε ἐγίνετο καὶ πρητήριον· σῖτος δέ σφι πολλὸς ἐφοίτα ἐκ τῆς ἀσίης
                  ἀληλεσμένος.</p>
            </div>
            <div
               n="24"
               type="chapter">
               <p>ὡς μὲν ἐμὲ συμβαλλόμενον εὑρίσκειν, μεγαλοφροσύνης εἵνεκεν αὐτὸ ξέρξης ὀρύσσειν
                  ἐκέλευε, ἐθέλων τε δύναμιν ἀποδείκνυσθαι καὶ μνημόσυνα λιπέσθαι· παρεὸν γὰρ μηδένα
                  πόνον λαβόντας τὸν ἰσθμὸν τὰς νέας διειρύσαι, ὀρύσσειν ἐκέλευε διώρυχα τῇ θαλάσσῃ
                  εὖρος ὡς δύο τριήρεας πλέειν ὁμοῦ ἐλαστρεομένας. τοῖσι δὲ αὐτοῖσι τούτοισι τοῖσί
                  περ καὶ τὸ ὄρυγμα, προσετέτακτο καὶ τὸν στρυμόνα ποταμὸν ζεύξαντας γεφυρῶσαι.</p>
            </div>
            <div
               n="25"
               type="chapter">
               <p>ταῦτα μέν νυν οὕτω ἐποίεε, παρεσκευάζετο δὲ καὶ ὅπλα ἐς τὰς γεφύρας βύβλινά τε καὶ
                  λευκολίνου, ἐπιτάξας φοίνιξί τε καὶ αἰγυπτίοισι, καὶ σιτία τῇ στρατιῇ καταβάλλειν,
                  ἵνα μὴ λιμήνειε ἡ στρατιὴ μηδὲ τὰ ὑποζύγια ἐλαυνόμενα ἐπὶ τὴν ἑλλάδα. ἀναπυθόμενος
                  δὲ τοὺς χώρους καταβάλλειν ἐκέλευε ἵνα ἐπιτηδεότατον εἴη, ἄλλον ἄλλῃ ἀγινέοντας
                  ὁλκάσι τε καὶ πορθμηίοισι ἐκ τῆς ἀσίης πανταχόθεν. τὸν δὲ ὦν πλεῖστον σῖτον ἐς
                  λευκὴν ἀκτὴν καλεομένην τῆς θρηίκης ἀγίνεον, οἱ δὲ ἐς τυρόδιζαν τὴν περινθίων, οἱ
                  δὲ ἐς δορίσκον, οἱ δὲ ἐς ἠιόνα τὴν ἐπὶ στρυμόνι, οἱ δὲ ἐς μακεδονίην
                  διατεταγμένοι.</p>
            </div>
            <div
               n="26"
               type="chapter">
               <p>ἐν ᾧ δὲ οὗτοι τὸν προκείμενον πόνον ἐργάζοντο, ἐν τούτῳ ὁ πεζὸς ἅπας συλλελεγμένος
                  ἅμα ξέρξῃ ἐπορεύετο ἐς σάρδις, ἐκ κριτάλλων ὁρμηθεὶς τῶν ἐν καππαδοκίῃ· ἐνθαῦτα
                  γὰρ εἴρητο συλλέγεσθαι πάντα τὸν κατ᾽ ἤπειρον μέλλοντα ἅμα αὐτῷ ξέρξῃ πορεύεσθαι
                  στρατόν. ὃς μέν νυν τῶν ὑπάρχων στρατὸν κάλλιστα ἐσταλμένον ἀγαγὼν τὰ προκείμενα
                  παρὰ βασιλέος ἔλαβε δῶρα, οὐκ ἔχω φράσαι· οὐδὲ γὰρ ἀρχὴν ἐς κρίσιν τούτου πέρι
                  ἐλθόντας οἶδα. οἱ δὲ ἐπείτε διαβάντες τὸν ἅλυν ποταμὸν ὡμίλησαν τῇ φρυγίῃ, δι᾽
                  αὐτῆς πορευόμενοι παρεγένοντο ἐς κελαινάς, ἵνα πηγαὶ ἀναδιδοῦσι μαιάνδρου ποταμοῦ
                  καὶ ἑτέρου οὐκ ἐλάσσονος ἢ μαιάνδρου, τῷ οὔνομα τυγχάνει ἐὸν καταρρήκτης, ὃς ἐξ
                  αὐτῆς τῆς ἀγορῆς τῆς κελαινέων ἀνατέλλων ἐς τὸν μαίανδρον ἐκδιδοῖ· ἐν τῇ καὶ ὁ τοῦ
                  σιληνοῦ μαρσύεω ἀσκὸς ἐν τῇ πόλι ἀνακρέμαται, τὸν ὑπὸ φρυγῶν λόγος ἔχει ὑπὸ
                  ἀπόλλωνος ἐκδαρέντα ἀνακρεμασθῆναι.</p>
            </div>
            <div
               n="27"
               type="chapter">
               <p>ἐν ταύτῃ τῇ πόλι ὑποκατήμενος πύθιος ὁ ἄτυος ἀνὴρ λυδὸς ἐξείνισε τὴν βασιλέος
                  στρατιὴν πᾶσαν ξεινίοισι μεγίστοισι καὶ αὐτὸν ξέρξην, χρήματά τε ἐπαγγέλλετο
                  βουλόμενος ἐς τὸν πόλεμον παρέχειν. ἐπαγγελλομένου δὲ χρήματα πυθίου εἴρετο ξέρξης
                  περσέων τοὺς παρεόντας τίς τε ἐὼν ἀνδρῶν πύθιος καὶ κόσα χρήματα ἐκτημένος
                  ἐπαγγέλλοιτο ταῦτα. οἱ δὲ εἶπαν·<q
                     n="283"
                     who="#Persians-with-Xerxes">ὦ βασιλεῦ, οὗτός ἐστι ὅς τοι τὸν πατέρα δαρεῖον
                     ἐδωρήσατο τῇ πλατανίστῳ τῇ χρυσέῃ καὶ τῇ ἀμπέλῳ· ὃς καὶ νῦν ἐστι πρῶτος
                     ἀνθρώπων πλούτῳ τῶν ἡμεῖς ἴδμεν μετὰ σέ.</q></p>
            </div>
            <div
               n="28"
               type="chapter">
               <p>θωμάσας δὲ τῶν ἐπέων τὸ τελευταῖον ξέρξης αὐτὸς δεύτερα εἴρετο πύθιον ὁκόσα οἱ εἴη
                  χρήματα. ὁ δὲ εἶπε·<q
                     n="284"
                     who="#Pythius">ὦ βασιλεῦ, οὔτε σε ἀποκρύψω οὔτε σκήψομαι τὸ μὴ εἰδέναι τὴν
                     ἐμεωυτοῦ οὐσίην, ἀλλ᾽ ἐπιστάμενός τοι ἀτρεκέως καταλέξω. ἐπείτε γὰρ τάχιστά σε
                     ἐπυθόμην ἐπὶ θάλασσαν καταβαίνοντα τὴν ἑλληνίδα, βουλόμενός τοι δοῦναι ἐς τὸν
                     πόλεμον χρήματα ἐξέμαθον, καὶ εὗρον λογιζόμενος ἀργυρίου μὲν δύο χιλιάδας
                     ἐούσας μοι ταλάντων, χρυσίου δὲ τετρακοσίας μυριάδας στατήρων δαρεικῶν,
                     ἐπιδεούσας ἑπτὰ χιλιάδων. καὶ τούτοισί σε ἐγὼ δωρέομαι· αὐτῷ δέ μοι ἀπὸ
                     ἀνδραπόδων τε καὶ γεωπέδων ἀρκέων ἐστὶ βίος.</q>ὁ μὲν ταῦτα ἔλεγε, ξέρξης δὲ
                  ἡσθεὶς τοῖσι εἰρημένοισι εἶπε·</p>
            </div>
            <div
               n="29"
               type="chapter">
               <p><q
                     n="285"
                     who="#Xerxes">ξεῖνε λυδέ, ἐγὼ ἐπείτε ἐξῆλθον τὴν περσίδα χώρην, οὐδενὶ ἀνδρὶ
                     συνέμειξα ἐς τόδε ὅστις ἠθέλησε ξείνια προθεῖναι στρατῷ τῷ ἐμῷ, οὐδὲ ὅστις ἐς
                     ὄψιν τὴν ἐμὴν καταστὰς αὐτεπάγγελτος ἐς τὸν πόλεμον ἐμοὶ ἠθέλησε συμβαλέσθαι
                     χρήματα, ἔξω σέο. σὺ δὲ καὶ ἐξείνισας μεγάλως στρατὸν τὸν ἐμὸν καὶ χρήματα
                     μεγάλα ἐπαγγέλλεαι. σοὶ ὦν ἐγὼ ἀντὶ αὐτῶν γέρεα τοιάδε δίδωμι· ξεῖνόν τέ σε
                     ποιεῦμαι ἐμὸν καὶ τὰς τετρακοσίας μυριάδας τοι τῶν στατήρων ἀποπλήσω παρ᾽
                     ἐμεωυτοῦ δοὺς τὰς ἑπτὰ χιλιάδας, ἵνα μή τοι ἐπιδευέες ἔωσι αἱ τετρακόσιαι
                     μυριάδες ἑπτὰ χιλιάδων, ἀλλὰ ᾖ τοι ἀπαρτιλογίη ὑπ᾽ ἐμέο πεπληρωμένη. ἔκτησό τε
                     αὐτὸς τά περ αὐτὸς ἐκτήσαο, ἐπίστασό τε εἶναι αἰεὶ τοιοῦτος· οὐ γάρ τοι ταῦτα
                     ποιεῦντι οὔτε ἐς τὸ παρεὸν οὔτε ἐς χρόνον μεταμελήσει.</q></p>
            </div>
            <div
               n="30"
               type="chapter">
               <p>ταῦτα δὲ εἴπας καὶ ἐπιτελέα ποιήσας ἐπορεύετο αἰεὶ τὸ πρόσω. ἄναυα δὲ καλεομένην
                  φρυγῶν πόλιν παραμειβόμενος καὶ λίμνην ἐκ τῆς ἅλες γίνονται, ἀπίκετο ἐς κολοσσὰς
                  πόλιν μεγάλην φρυγίης, ἐν τῇ λύκος ποταμὸς ἐς χάσμα γῆς ἐσβάλλων ἀφανίζεται·
                  ἔπειτα διὰ σταδίων ὡς πέντε μάλιστά κῃ ἀναφαινόμενος ἐκδιδοῖ καὶ οὗτος ἐς τὸν
                  μαίανδρον. ἐκ δὲ κολοσσέων ὁ στρατὸς ὁρμώμενος ἐπὶ τοὺς οὔρους τῶν φρυγῶν τε καὶ
                  λυδῶν ἀπίκετο ἐς κύδραρα πόλιν, ἔνθα στήλη καταπεπηγυῖα, σταθεῖσα δὲ ὑπὸ κροίσου,
                  καταμηνύει διὰ γραμμάτων τοὺς οὔρους.</p>
            </div>
            <div
               n="31"
               type="chapter">
               <p>ὡς δὲ ἐκ τῆς φρυγίης ἐσέβαλε ἐς τὴν λυδίην, σχιζομένης τῆς ὁδοῦ καὶ τῆς μὲν ἐς
                  ἀριστερὴν ἐπὶ καρίης φερούσης, τῆς δὲ ἐς δεξιὴν ἐς σάρδις, τῇ καὶ πορευομένῳ
                  διαβῆναι τὸν μαίανδρον ποταμὸν πᾶσα ἀνάγκη γίνεται καὶ ἰέναι παρὰ καλλάτηβον
                  πόλιν, ἐν τῇ ἄνδρες δημιοργοὶ μέλι ἐκ μυρίκης τε καὶ πυροῦ ποιεῦσι. ταύτην ἰὼν ὁ
                  ξέρξης τὴν ὁδὸν εὗρε πλατάνιστον, τὴν κάλλεος εἵνεκα δωρησάμενος κόσμῳ χρυσέῳ καὶ
                  μελεδωνῷ ἀθανάτῳ ἀνδρὶ ἐπιτρέψας δευτέρῃ ἡμέρῃ ἀπίκετο ἐς τῶν λυδῶν τὸ ἄστυ.</p>
            </div>
            <div
               n="32"
               type="chapter">
               <p>ἀπικόμενος δὲ ἐς σάρδις πρῶτα μὲν ἀπέπεμπε κήρυκας ἐς τὴν ἑλλάδα αἰτήσοντας γῆν τε
                  καὶ ὕδωρ καὶ προερέοντας δεῖπνα βασιλέϊ παρασκευάζειν· πλὴν οὔτε ἐς ἀθήνας οὔτε ἐς
                  λακεδαίμονα ἀπέπεμπε ἐπὶ γῆς αἴτησιν, τῇ δὲ ἄλλῃ πάντῃ. τῶνδε δὲ εἵνεκα τὸ
                  δεύτερον ἀπέπεμπε ἐπὶ γῆν τε καὶ ὕδωρ· ὅσοι πρότερον οὐκ ἔδοσαν δαρείῳ πέμψαντι,
                  τούτους πάγχυ ἐδόκεε τότε δείσαντας δώσειν· βουλόμενος ὦν αὐτὸ τοῦτο ἐκμαθεῖν
                  ἔπεμπε.</p>
            </div>
            <div
               n="33"
               type="chapter">
               <p>μετὰ δὲ ταῦτα παρεσκευάζετο ὡς ἐλῶν ἐς ἄβυδον. οἱ δὲ ἐν τούτῳ τὸν ἑλλήσποντον
                  ἐζεύγνυσαν ἐκ τῆς ἀσίης ἐς τὴν εὐρώπην. ἔστι δὲ τῆς χερσονήσου τῆς ἐν ἑλλησπόντῳ,
                  σηστοῦ τε πόλιος μεταξὺ καὶ μαδύτου, ἀκτὴ τρηχέα ἐς θάλασσαν κατήκουσα ἀβύδου
                  καταντίον, ἔνθα μετὰ ταῦτα, χρόνῳ ὕστερον οὐ πολλῷ, ἐπὶ ξανθίππου τοῦ ἀρίφρονος
                  στρατηγοῦ ἀθηναῖοι ἀρταΰκτην ἄνδρα πέρσην λαβόντες σηστοῦ ὕπαρχον ζώοντα πρὸς
                  σανίδα διεπασσάλευσαν, ὃς καὶ ἐς τοῦ πρωτεσίλεω τὸ ἱρὸν ἐς ἐλαιοῦντα ἀγινεόμενος
                  γυναῖκας ἀθέμιστα ἔργα ἔρδεσκε.</p>
            </div>
            <div
               n="34"
               type="chapter">
               <p>ἐς ταύτην ὦν τὴν ἀκτὴν ἐξ ἀβύδου ὁρμώμενοι ἐγεφύρουν τοῖσι προσέκειτο, τὴν μὲν
                  λευκολίνου φοίνικες, τὴν δὲ βυβλίνην αἰγύπτιοι· ἔστι δὲ ἑπτὰ στάδιοι ἐξ ἀβύδου ἐς
                  τὴν ἀπαντίον. καὶ δὴ ἐζευγμένου τοῦ πόρου ἐπιγενόμενος χειμὼν μέγας συνέκοψέ τε
                  ἐκεῖνα πάντα καὶ διέλυσε.</p>
            </div>
            <div
               n="35"
               type="chapter">
               <p>ὡς δ᾽ ἐπύθετο ξέρξης, δεινὰ ποιεύμενος τὸν ἑλλήσποντον ἐκέλευσε τριηκοσίας
                  ἐπικέσθαι μάστιγι πληγὰς καὶ κατεῖναι ἐς τὸ πέλαγος πεδέων ζεῦγος. ἤδη δὲ ἤκουσα
                  ὡς καὶ στιγέας ἅμα τούτοισι ἀπέπεμψε στίξοντας τὸν ἑλλήσποντον. ἐνετέλλετο δὲ ὦν
                  ῥαπίζοντας λέγειν βάρβαρά τε καὶ ἀτάσθαλα·<q
                     n="286"
                     who="#whippers-of-Hellespont">ὦ πικρὸν ὕδωρ, δεσπότης τοι δίκην ἐπιτιθεῖ τήνδε,
                     ὅτι μιν ἠδίκησας οὐδὲν πρὸς ἐκείνου ἄδικον παθόν. καὶ βασιλεὺς μὲν ξέρξης
                     διαβήσεταί σε, ἤν τε σύ γε βούλῃ ἤν τε μή. σοὶ δὲ κατὰ δίκην ἄρα οὐδεὶς
                     ἀνθρώπων θύει, ὡς ἐόντι καὶ θολερῷ καὶ ἁλμυρῷ ποταμῷ.</q>τήν τε δὴ θάλασσαν
                  ἐνετέλλετο τούτοισι ζημιοῦν καὶ τῶν ἐπεστεώτων τῇ ζεύξι τοῦ ἑλλησπόντου ἀποταμεῖν
                  τὰς κεφαλάς.</p>
            </div>
            <div
               n="36"
               type="chapter">
               <p>καὶ οἱ μὲν ταῦτα ἐποίευν τοῖσι προσέκειτο αὕτη ἡ ἄχαρις τιμή, τὰς δὲ ἄλλοι
                  ἀρχιτέκτονες ἐζεύγνυσαν. ἐζεύγνυσαν δὲ ὧδε, πεντηκοντέρους καὶ τριήρεας συνθέντες,
                  ὑπὸ μὲν τὴν πρὸς τοῦ εὐξείνου πόντου ἑξήκοντά τε καὶ τριηκοσίας, ὑπὸ δὲ τὴν ἑτέρην
                  τεσσερεσκαίδεκα καὶ τριηκοσίας, τοῦ μὲν πόντου ἐπικαρσίας, τοῦ δὲ ἑλλησπόντου κατὰ
                  ῥόον, ἵνα ἀνακωχεύῃ τὸν τόνον τῶν ὅπλων. συνθέντες δὲ ἀγκύρας κατῆκαν περιμήκεας,
                  τὰς μὲν πρὸς τοῦ πόντου τῆς ἑτέρης τῶν ἀνέμων εἵνεκεν τῶν ἔσωθεν ἐκπνεόντων, τῆς
                  δὲ ἑτέρης πρὸς ἑσπέρης τε καὶ τοῦ αἰγαίου ζεφύρου τε καὶ νότου εἵνεκα. διέκπλοον
                  δὲ ὑπόφαυσιν κατέλιπον τῶν πεντηκοντέρων καὶ τριηρέων τριχοῦ, ἵνα καὶ ἐς τὸν
                  πόντον ἔχῃ ὁ βουλόμενος πλέειν πλοίοισι λεπτοῖσι καὶ ἐκ τοῦ πόντου ἔξω. ταῦτα δὲ
                  ποιήσαντες κατέτεινον ἐκ γῆς στρεβλοῦντες ὄνοισι ξυλίνοισι τὰ ὅπλα, οὐκέτι χωρὶς
                  ἑκάτερα τάξαντες, ἀλλὰ δύο μὲν λευκολίνου δασάμενοι ἐς ἑκατέρην, τέσσερα δὲ τῶν
                  βυβλίνων· παχύτης μὲν ἦν ἡ αὐτὴ καὶ καλλονή, κατὰ λόγον δὲ ἐμβριθέστερα ἦν τὰ
                  λίνεα, τοῦ τάλαντον ὁ πῆχυς εἷλκε. ἐπειδὴ δὲ ἐγεφυρώθη ὁ πόρος, κορμοὺς ξύλων
                  καταπρίσαντες καὶ ποιήσαντες ἴσους τῆς σχεδίης τῷ εὔρεϊ κόσμῳ ἐπετίθεσαν κατύπερθε
                  τῶν ὅπλων τοῦ τόνου, θέντες δὲ ἐπεξῆς ἐνθαῦτα αὖτις ἐπεζεύγνυον. ποιήσαντες δὲ
                  ταῦτα ὕλην ἐπεφόρησαν, κόσμῳ δὲ θέντες καὶ τὴν ὕλην γῆν ἐπεφόρησαν, κατανάξαντες
                  δὲ καὶ τὴν γῆν φραγμὸν παρείρυσαν ἔνθεν καὶ ἔνθεν, ἵνα μὴ φοβέηται τὰ ὑποζύγια τὴν
                  θάλασσαν ὑπερορῶντα καὶ οἱ ἵπποι.</p>
            </div>
            <div
               n="37"
               type="chapter">
               <p>ὡς δὲ τά τε τῶν γεφυρέων κατεσκεύαστο καὶ τὰ περὶ τὸν ἄθων, οἵ τε χυτοὶ περὶ τὰ
                  στόματα τῆς διώρυχος, οἳ τῆς ῥηχίης εἵνεκεν ἐποιήθησαν ἵνα μὴ πίμπληται τὰ στόματα
                  τοῦ ὀρύγματος, καὶ αὐτὴ ἡ διῶρυξ παντελέως πεποιημένη ἀγγέλλετο, ἐνθαῦτα
                  χειμερίσας ἅμα τῷ ἔαρι παρεσκευασμένος ὁ στρατὸς ἐκ τῶν σαρδίων ὁρμᾶτο ἐλῶν ἐς
                  ἄβυδον. ὁρμημένῳ δέ οἱ ὁ ἥλιος ἐκλιπὼν τὴν ἐκ τοῦ οὐρανοῦ ἕδρην ἀφανὴς ἦν οὔτ᾽
                  ἐπινεφέλων ἐόντων αἰθρίης τε τὰ μάλιστα, ἀντὶ ἡμέρης τε νὺξ ἐγένετο. ἰδόντι δὲ καὶ
                  μαθόντι τοῦτο τῷ ξέρξῃ ἐπιμελὲς ἐγένετο, καὶ εἴρετο τοὺς μάγους τί θέλει
                  προφαίνειν τὸ φάσμα. οἱ δὲ ἔφασαν ὡς ἕλλησι προδεικνύει ὁ θεὸς ἔκλειψιν τῶν
                  πολίων, λέγοντες ἥλιον εἶναι ἑλλήνων προδέκτορα, σελήνην δὲ σφέων. ταῦτα πυθόμενος
                  ὁ ξέρξης περιχαρὴς ἐὼν ἐποιέετο τὴν ἔλασιν.</p>
            </div>
            <div
               n="38"
               type="chapter">
               <p>ὡς δ᾽ ἐξήλαυνε τὴν στρατιήν, πύθιος ὁ λυδὸς καταρρωδήσας τὸ ἐκ τοῦ οὐρανοῦ φάσμα
                  ἐπαρθείς τε τοῖσι δωρήμασι ἐλθὼν παρὰ ξέρξην ἔλεγε τάδε·<q
                     n="287"
                     who="#Pythius">ὦ δέσποτα, χρηίσας ἄν τι σέο βουλοίμην τυχεῖν, τὸ σοὶ μὲν
                     ἐλαφρὸν τυγχάνει ἐὸν ὑπουργῆσαι, ἐμοὶ δὲ μέγα γενόμενον.</q>ξέρξης δὲ πᾶν
                  μᾶλλον δοκέων μιν χρηίσειν ἢ τὸ ἐδεήθη, ἔφη τε ὑπουργήσειν καὶ δὴ ἀγορεύειν
                  ἐκέλευε ὅτεο δέοιτο. ὁ δὲ ἐπείτε ταῦτα ἤκουσε, ἔλεγε θαρσήσας τάδε·<q
                     n="288"
                     who="#Xerxes">ὦ δέσποτα, τυγχάνουσί μοι παῖδες ἐόντες πέντε, καί σφεας
                     καταλαμβάνει πάντας ἅμα σοὶ στρατεύεσθαι ἐπὶ τὴν ἑλλάδα. σὺ δέ, ὦ βασιλεῦ, ἐμὲ
                     ἐς τόδε ἡλικίης ἥκοντα οἰκτίρας τῶν μοι παίδων ἕνα παράλυσον τῆς στρατιῆς τὸν
                     πρεσβύτατον, ἵνα αὐτοῦ τε ἐμέο καὶ τῶν χρημάτων ᾖ μελεδωνός· τοὺς δὲ τέσσερας
                     ἄγεο ἅμα σεωυτῷ, καὶ πρήξας τὰ νοέεις νοστήσειας ὀπίσω.</q></p>
            </div>
            <div
               n="39"
               type="chapter">
               <p>κάρτα τε ἐθυμώθη ὁ ξέρξης καὶ ἀμείβετο τοῖσδε·<q
                     n="289"
                     who="#Xerxes">ὦ κακὲ ἄνθρωπε, σὺ ἐτόλμησας, ἐμέο στρατευομένου αὐτοῦ ἐπὶ τὴν
                     ἑλλάδα καὶ ἄγοντος παῖδας ἐμοὺς καὶ ἀδελφεοὺς καὶ οἰκηίους καὶ φίλους,
                     μνήσασθαι περὶ σέο παιδός, ἐὼν ἐμὸς δοῦλος, τὸν χρῆν πανοικίῃ αὐτῇ γυναικὶ
                     συνέπεσθαι; εὖ νυν τόδ᾽ ἐξεπίστασο, ὡς ἐν τοῖσι ὠσὶ τῶν ἀνθρώπων οἰκέει ὁ
                     θυμός, ὃς χρηστὰ μὲν ἀκούσας τέρψιος ἐμπιπλέει τὸ σῶμα, ὑπεναντία δὲ τούτοισι
                     ἀκούσας ἀνοιδέει. ὅτε μέν νυν χρηστὰ ποιήσας ἕτερα τοιαῦτα ἐπηγγέλλεο,
                     εὐεργεσίῃσι βασιλέα οὐ καυχήσεαι ὑπερβαλέσθαι· ἐπείτε δὲ ἐς τὸ ἀναιδέστερον
                     ἐτράπεο, τὴν μὲν ἀξίην οὐ λάμψεαι, ἐλάσσω δὲ τῆς ἀξίης. σὲ μὲν γὰρ καὶ τοὺς
                     τέσσερας τῶν παίδων ῥύεται τὰ ξείνια· τοῦ δὲ ἑνός, τοῦ περιέχεαι μάλιστα, τῇ
                     ψυχῇ ζημιώσεαι.</q>ὡς δὲ ταῦτα ὑπεκρίνατο, αὐτίκα ἐκέλευε τοῖσι προσετέτακτο
                  ταῦτα πρήσσειν τῶν πυθίου παίδων ἐξευρόντας τὸν πρεσβύτατον μέσον διαταμεῖν,
                  διαταμόντας δὲ τὰ ἡμίτομα διαθεῖναι τὸ μὲν ἐπὶ δεξιὰ τῆς ὁδοῦ, τὸ δ᾽ ἐπ᾽ ἀριστερά,
                  καὶ ταύτῃ διεξιέναι τὸν στρατόν. ποιησάντων δὲ τούτων τοῦτο, μετὰ ταῦτα διεξήιε ὁ
                  στρατός.</p>
            </div>
            <div
               n="40"
               type="chapter">
               <p>ἡγέοντο δὲ πρῶτοι μὲν οἱ σκευοφόροι τε καὶ τὰ ὑποζύγια, μετὰ δὲ τούτους στρατὸς
                  παντοίων ἐθνέων ἀναμίξ, οὐ διακεκριμένοι. τῇ δὲ ὑπερημίσεες ἦσαν, ἐνθαῦτα
                  διελέλειπτο, καὶ οὐ συνέμισγον οὗτοι βασιλέϊ. προηγέοντο μὲν δὴ ἱππόται χίλιοι ἐκ
                  περσέων πάντων ἀπολελεγμένοι· μετὰ δὲ αἰχμοφόροι χίλιοι, καὶ οὗτοι ἐκ πάντων
                  ἀπολελεγμένοι, τὰς λόγχας κάτω ἐς τὴν γῆν τρέψαντες. μετὰ δὲ ἱροὶ νησαῖοι
                  καλεόμενοι ἵπποι δέκα, κεκοσμημένοι ὡς κάλλιστα. νησαῖοι δὲ καλέονται ἵπποι ἐπὶ
                  τοῦδε· ἔστι πεδίον μέγα τῆς μηδικῆς τῷ οὔνομά ἐστι νήσαιον· τοὺς ὦν δὴ ἵππους τοὺς
                  μεγάλους φέρει τὸ πεδίον τοῦτο. ὄπισθε δὲ τούτων τῶν δέκα ἵππων ἅρμα διὸς ἱρὸν
                  ἐπετέτακτο, τὸ ἵπποι μὲν εἷλκον λευκοὶ ὀκτώ, ὄπισθε δὲ αὖ τῶν ἵππων εἵπετο πεζῇ
                  ἡνίοχος ἐχόμενος τῶν χαλινῶν· οὐδεὶς γὰρ δὴ ἐπὶ τοῦτον τὸν θρόνον ἀνθρώπων
                  ἐπιβαίνει. τούτου δὲ ὄπισθε αὐτὸς ξέρξης ἐπ᾽ ἅρματος ἵππων νησαίων· παρεβεβήκεε δέ
                  οἱ ἡνίοχος τῷ οὔνομα ἦν πατιράμφης ὀτάνεω παῖς, ἀνδρὸς πέρσεω παῖς.</p>
            </div>
            <div
               n="41"
               type="chapter">
               <p>ἐξήλασε μὲν οὕτω ἐκ σαρδίων ξέρξης, μετεκβαίνεσκε δέ, ὅκως μιν λόγος αἱρέοι, ἐκ
                  τοῦ ἅρματος ἐς ἁρμάμαξαν. αὐτοῦ δὲ ὄπισθε αἰχμοφόροι περσέων οἱ ἄριστοί τε καὶ
                  γενναιότατοι χίλιοι, κατὰ νόμον τὰς λόγχας ἔχοντες· μετὰ δὲ ἵππος ἄλλη χιλίη ἐκ
                  περσέων ἀπολελεγμένη· μετὰ δὲ τὴν ἵππον ἐκ τῶν λοιπῶν περσέων ἀπολελεγμένοι
                  μύριοι· οὗτος πεζὸς ἦν. καὶ τούτων χίλιοι μὲν ἐπὶ τοῖσι δόρασι ἀντὶ τῶν σαυρωτήρων
                  ῥοιὰς εἶχον χρυσέας καὶ πέριξ συνεκλήιον τοὺς ἄλλους, οἱ δὲ εἰνακισχίλιοι ἐντὸς
                  τούτων ἐόντες ἀργυρέας ῥοιὰς εἶχον· εἶχον δὲ χρυσέας ῥοιὰς καὶ οἱ ἐς τὴν γῆν
                  τρέποντες τὰς λόγχας, καὶ μῆλα οἱ ἄγχιστα ἑπόμενοι ξέρξῃ. τοῖσι δὲ μυρίοισι
                  ἐπετέτακτο ἵππος περσέων μυρίη. μετὰ δὲ τὴν ἵππον διέλειπέ τε καὶ δύο σταδίους καὶ
                  ἔπειτα ὁ λοιπὸς ὅμιλος ἤιε ἀναμίξ.</p>
            </div>
            <div
               n="42"
               type="chapter">
               <p>ἐποιέετο δὲ τὴν ὁδὸν ἐκ τῆς λυδίης ὁ στρατὸς ἐπί τε ποταμὸν κάϊκον καὶ γῆν τὴν
                  μυσίην, ἀπὸ δὲ καΐκου ὁρμώμενος, κάνης ὄρος ἔχων ἐν ἀριστερῇ, διὰ τοῦ ἀταρνέος ἐς
                  καρήνην πόλιν· ἀπὸ δὲ ταύτης διὰ θήβης πεδίου ἐπορεύετο, ἀτραμύττειόν τε πόλιν καὶ
                  ἄντανδρον τὴν πελασγίδα παραμειβόμενος. τὴν ἴδην δὲ λαβών, ἐς ἀριστερὴν χεῖρα ἤιε
                  ἐς τὴν ἰλιάδα γῆν. καὶ πρῶτα μέν οἱ ὑπὸ τῇ ἴδῃ νύκτα ἀναμείναντι βρονταί τε καὶ
                  πρηστῆρες ἐπεσπίπτουσι καί τινα αὐτοῦ ταύτῃ συχνὸν ὅμιλον διέφθειραν.</p>
            </div>
            <div
               n="43"
               type="chapter">
               <p>ἀπικομένου δὲ τοῦ στρατοῦ ἐπὶ ποταμὸν σκάμανδρον, ὃς πρῶτος ποταμῶν ἐπείτε ἐκ
                  σαρδίων ὁρμηθέντες ἐπεχείρησαν τῇ ὁδῷ ἐπέλιπε τὸ ῥέεθρον οὐδ᾽ ἀπέχρησε τῇ στρατιῇ
                  τε καὶ τοῖσι κτήνεσι πινόμενος, ἐπὶ τοῦτον δὴ τὸν ποταμὸν ὡς ἀπίκετο ξέρξης, ἐς τὸ
                  πριάμου πέργαμον ἀνέβη, ἵμερον ἔχων θεήσασθαι. θεησάμενος δὲ καὶ πυθόμενος ἐκείνων
                  ἕκαστα, τῇ ἀθηναίῃ τῇ ἰλιάδι ἔθυσε βοῦς χιλίας· χοὰς δὲ οἱ μάγοι τοῖσι ἥρωσι
                  ἐχέαντο. ταῦτα δὲ ποιησαμένοισι νυκτὸς φόβος ἐς τὸ στρατόπεδον ἐνέπεσε. ἅμα ἡμέρῃ
                  δὲ ἐπορεύετο ἐνθεῦτεν, ἐν ἀριστερῇ μὲν ἀπέργων ῥοίτειον πόλιν καὶ ὀφρύνειον καὶ
                  δάρδανον, ἥ περ δὴ ἀβύδῳ ὅμουρός ἐστι, ἐν δεξιῇ δὲ γέργιθας τευκρούς.</p>
            </div>
            <div
               n="44"
               type="chapter">
               <p>ἐπεὶ δ᾽ ἐγένοντο ἐν ἀβύδῳ, ἠθέλησε ξέρξης ἰδέσθαι πάντα τὸν στρατόν. καὶ,
                  προεπεποίητο γὰρ ἐπὶ κολωνοῦ ἐπίτηδες αὐτῷ ταύτῃ προεξέδρη λίθου λευκοῦ ἐποίησαν
                  δὲ ἀβυδηνοί, ἐντειλαμένου πρότερον βασιλέος , ἐνθαῦτα ὡς ἵζετο, κατορέων ἐπὶ τῆς
                  ἠιόνος ἐθηεῖτο καὶ τὸν πεζὸν καὶ τὰς νέας. θηεύμενος δὲ ἱμέρθη τῶν νεῶν ἅμιλλαν
                  γινομένην ἰδέσθαι· ἐπεὶ δὲ ἐγένετό τε καὶ ἐνίκων φοίνικες σιδώνιοι, ἥσθη τε τῇ
                  ἁμίλλῃ καὶ τῇ στρατιῇ.</p>
            </div>
            <div
               n="45"
               type="chapter">
               <p>ὡς δὲ ὥρα πάντα μὲν τὸν ἑλλήσποντον ὑπὸ τῶν νεῶν ἀποκεκρυμμένον, πάσας δὲ τὰς
                  ἀκτὰς καὶ τὰ ἀβυδηνῶν πεδία ἐπίπλεα ἀνθρώπων, ἐνθαῦτα ὁ ξέρξης ἑωυτὸν ἐμακάρισε,
                  μετὰ δὲ τοῦτο ἐδάκρυσε.</p>
            </div>
            <div
               n="46"
               type="chapter">
               <p>μαθὼν δέ μιν ἀρτάβανος ὁ πάτρως, ὃς τὸ πρῶτον γνώμην ἀπεδέξατο ἐλευθέρως οὐ
                  συμβουλεύων ξέρξῃ στρατεύεσθαι ἐπὶ τὴν ἑλλάδα, οὗτος ὡνὴρ φρασθεὶς ξέρξην
                  δακρύσαντα εἴρετο τάδε·<q
                     n="290"
                     who="#Artabanus">ὦ βασιλεῦ, ὡς πολλὸν ἀλλήλων κεχωρισμένα ἐργάσαο νῦν τε καὶ
                     ὀλίγῳ πρότερον· μακαρίσας γὰρ σεωυτὸν δακρύεις.</q>ὁ δὲ εἶπε·<q
                     n="291"
                     who="#Xerxes">ἐσῆλθε γάρ με λογισάμενον κατοικτῖραι ὡς βραχὺς εἴη ὁ πᾶς
                     ἀνθρώπινος βίος, εἰ τούτων γε ἐόντων τοσούτων οὐδεὶς ἐς ἑκατοστὸν ἔτος
                     περιέσται.</q>ὁ δὲ ἀμείβετο λέγων·<q
                     n="292"
                     who="#Artabanus">ἕτερα τούτου παρὰ τὴν ζόην πεπόνθαμεν οἰκτρότερα. ἐν γὰρ οὕτω
                     βραχέϊ βίῳ οὐδεὶς οὕτω ἄνθρωπος ἐὼν εὐδαίμων πέφυκε, οὔτε τούτων οὔτε τῶν
                     ἄλλων, τῷ οὐ παραστήσεται πολλάκις καὶ οὐκὶ ἅπαξ τεθνάναι βούλεσθαι μᾶλλον ἢ
                     ζώειν. αἵ τε γὰρ συμφοραὶ προσπίπτουσαι καὶ αἱ νοῦσοι συνταράσσουσαι καὶ βραχὺν
                     ἐόντα μακρὸν δοκέειν εἶναι ποιεῦσι τὸν βίον. οὕτω ὁ μὲν θάνατος μοχθηρῆς ἐούσης
                     τῆς ζόης καταφυγὴ αἱρετωτάτη τῷ ἀνθρώπῳ γέγονε· ὁ δὲ θεὸς γλυκὺν γεύσας τὸν
                     αἰῶνα φθονερὸς ἐν αὐτῷ εὑρίσκεται ἐών.</q></p>
            </div>
            <div
               n="47"
               type="chapter">
               <p>ξέρξης δὲ ἀμείβετο λέγων·<q
                     n="293"
                     who="#Xerxes">ἀρτάβανε, βιοτῆς μέν νυν ἀνθρωπηίης πέρι, ἐούσης τοιαύτης οἵην
                     περ σὺ διαιρέαι εἶναι, παυσώμεθα, μηδὲ κακῶν μεμνεώμεθα χρηστὰ ἔχοντες πρήγματα
                     ἐν χερσί. φράσον δέ μοι τόδε· εἴ τοι ἡ ὄψις τοῦ ἐνυπνίου μὴ ἐναργὴς οὕτω ἐφάνη,
                     εἶχες ἂν τὴν ἀρχαίην γνώμην, οὐκ ἐῶν με στρατεύεσθαι ἐπὶ τὴν ἑλλάδα, ἢ μετέστης
                     ἄν; φέρε τοῦτό μοι ἀτρεκέως εἰπέ.</q>ὁ δὲ ἀμείβετο λέγων·<q
                     n="294"
                     who="#Artabanus">ὦ βασιλεῦ, ὄψις μὲν ἡ ἐπιφανεῖσα τοῦ ὀνείρου ὡς βουλόμεθα
                     ἀμφότεροι τελευτήσειε· ἐγὼ δ᾽ ἔτι καὶ ἐς τόδε δείματός εἰμι ὑπόπλεος οὐδ᾽ ἐντὸς
                     ἐμεωυτοῦ, ἄλλα τε πολλὰ ἐπιλεγόμενος καὶ δὴ καὶ ὁρέων τοι δύο τὰ μέγιστα πάντων
                     ἐόντα πολεμιώτατα.</q>ξέρξης δὲ πρὸς ταῦτα ἀμείβετο τοῖσδε·</p>
            </div>
            <div
               n="48"
               type="chapter">
               <p><q
                     n="295"
                     who="#Xerxes">δαιμόνιε ἀνδρῶν, κοῖα ταῦτα δύο λέγεις εἶναί μοι πολεμιώτατα;
                     κότερά τοι ὁ πεζὸς μεμπτὸς κατὰ πλῆθός ἐστι, καὶ τὸ ἑλληνικὸν στράτευμα
                     φαίνεται πολλαπλήσιον ἔσεσθαι τοῦ ἡμετέρου, ἢ τὸ ναυτικὸν τὸ ἡμέτερον λείψεσθαι
                     τοῦ ἐκείνων, ἢ καὶ συναμφότερα ταῦτα; εἰ γάρ τοι ταύτῃ φαίνεται ἐνδεέστερα
                     εἶναι τὰ ἡμέτερα πρήγματα, στρατοῦ ἂν ἄλλου τις τὴν ταχίστην ἄγερσιν
                     ποιοῖτο.</q></p>
            </div>
            <div
               n="49"
               type="chapter">
               <p>ὁ δ᾽ ἀμείβετο λέγων·<q
                     n="296"
                     who="#Artabanus">ὦ βασιλεῦ, οὔτε στρατὸν τοῦτον, ὅστις γε σύνεσιν ἔχει,
                     μέμφοιτ᾽ ἂν οὔτε τῶν νεῶν τὸ πλῆθος· ἤν τε πλέονας συλλέξῃς, τὰ δύο τοι τὰ λέγω
                     πολλῷ ἔτι πολεμιώτερα γίνεται. τὰ δὲ δύο ταῦτα ἐστὶ γῆ τε καὶ θάλασσα. οὔτε γὰρ
                     τῆς θαλάσσης ἔστι λιμὴν τοσοῦτος οὐδαμόθι, ὡς ἐγὼ εἰκάζω, ὅστις ἐγειρομένου
                     χειμῶνος δεξάμενός σεο τοῦτο τὸ ναυτικὸν φερέγγυος ἔσται διασῶσαι τὰς νέας·
                     καίτοι οὐκὶ ἕνα αὐτὸν δεῖ εἶναι τὸν λιμένα , ἀλλὰ παρὰ πᾶσαν τὴν ἤπειρον παρ᾽
                     ἣν δὴ κομίεαι. οὐκ ὦν δὴ ἐόντων τοι λιμένων ὑποδεξίων, μάθε ὅτι αἱ συμφοραὶ τῶν
                     ἀνθρώπων ἄρχουσι καὶ οὐκὶ ὥνθρωποι τῶν συμφορέων. καὶ δὴ τῶν δύο τοι τοῦ ἑτέρου
                     εἰρημένου τὸ ἕτερον ἔρχομαι ἐρέων. γῆ δὴ πολεμίη τῇδέ τοι κατίσταται· εἰ θέλει
                     τοι μηδὲν ἀντίξοον καταστῆναι, τοσούτῳ τοι γίνεται πολεμιωτέρη ὅσῳ ἂν προβαίνῃς
                     ἑκαστέρω, τὸ πρόσω αἰεὶ κλεπτόμενος· εὐπρηξίης γὰρ οὐκ ἔστι ἀνθρώποισι οὐδεμία
                     πληθώρη. καὶ δή τοι, ὡς οὐδενὸς ἐναντιουμένου, λέγω τὴν χώρην πλέονα ἐν πλέονι
                     χρόνῳ γινομένην λιμὸν τέξεσθαι. ἀνὴρ δὲ οὕτω ἂν εἴη ἄριστος, εἰ βουλευόμενος
                     μὲν ἀρρωδέοι, πᾶν ἐπιλεγόμενος πείσεσθαι χρῆμα, ἐν δὲ τῷ ἔργῳ θρασὺς
                  εἴη.</q></p>
            </div>
            <div
               n="50"
               type="chapter">
               <p>ἀμείβεται ξέρξης τοῖσδε·<q
                     n="297"
                     who="#Xerxes">ἀρτάβανε, οἰκότως μὲν σύ γε τούτων ἕκαστα διαιρέαι, ἀτὰρ μήτε
                     πάντα φοβέο μήτε πᾶν ὁμοίως ἐπιλέγεο. εἰ γὰρ δὴ βούλοιο ἐπὶ τῷ αἰεὶ
                     ἐπεσφερομένῳ πρήγματι τὸ πᾶν ὁμοίως ἐπιλέγεσθαι, ποιήσειας ἂν οὐδαμὰ οὐδέν·
                     κρέσσον δὲ πάντα θαρσέοντα ἥμισυ τῶν δεινῶν πάσχειν μᾶλλον ἢ πᾶν χρῆμα
                     προδειμαίνοντα μηδαμὰ μηδὲν ποιέειν. εἰ δὲ ἐρίζων πρὸς πᾶν τὸ λεγόμενον μὴ τὸ
                     βέβαιον ἀποδέξεις, σφάλλεσθαι ὀφείλεις ἐν αὐτοῖσι ὁμοίως καὶ ὁ ὑπεναντία
                     τούτοισι λέξας· τοῦτο μέν νυν ἐπ᾽ ἴσης ἔχει. εἰδέναι δὲ ἄνθρωπον ἐόντα κῶς χρὴ
                     τὸ βέβαιον; δοκέω μὲν οὐδαμῶς. τοῖσι τοίνυν βουλομένοισι ποιέειν ὡς τὸ ἐπίπαν
                     φιλέει γίνεσθαι τὰ κέρδεα, τοῖσι δὲ ἐπιλεγομένοισί τε πάντα καὶ ὀκνέουσι οὐ
                     μάλα ἐθέλει. ὁρᾷς τὰ περσέων πρήγματα ἐς ὃ δυνάμιος προκεχώρηκε. εἰ τοίνυν
                     ἐκεῖνοι οἱ πρὸ ἐμέο γενόμενοι βασιλέες γνώμῃσι ἐχρέωντο ὁμοίῃσι καὶ σὺ ἢ μὴ
                     χρεώμενοι γνώμῃσι τοιαύτῃσι ἄλλους συμβούλους εἶχον τοιούτους, οὐκ ἄν κοτε
                     εἶδες αὐτὰ ἐς τοῦτο προελθόντα· νῦν δὲ κινδύνους ἀναρριπτέοντες ἐς τοῦτό σφεα
                     προηγάγοντο· μεγάλα γὰρ πρήγματα μεγάλοισι κινδύνοισι ἐθέλει καταιρέεσθαι.
                     ἡμεῖς τοίνυν ὁμοιούμενοι ἐκείνοισι ὥρην τε τοῦ ἔτεος καλλίστην πορευόμεθα καὶ
                     καταστρεψάμενοι πᾶσαν τὴν εὐρώπην νοστήσομεν ὀπίσω, οὔτε λιμῷ ἐντυχόντες
                     οὐδαμόθι οὔτε ἄλλο ἄχαρι οὐδὲν παθόντες. τοῦτο μὲν γὰρ αὐτοὶ πολλὴν φορβὴν
                     φερόμενοι πορευόμεθα, τοῦτο δέ, τῶν ἄν κου ἐπιβέωμεν γῆν καὶ ἔθνος, τούτων τὸν
                     σῖτον ἕξομεν· ἐπ᾽ ἀροτῆρας δὲ καὶ οὐ νομάδας στρατευόμεθα ἄνδρας.</q></p>
            </div>
            <div
               n="51"
               type="chapter">
               <p>λέγει ἀρτάβανος μετὰ ταῦτα·<q
                     n="298"
                     who="#Artabanus">ὦ βασιλεῦ, ἐπείτε ἀρρωδέειν οὐδὲν ἐᾷς πρῆγμα, σὺ δέ μεο
                     συμβουλίην ἔνδεξαι· ἀναγκαίως γὰρ ἔχει περὶ πολλῶν πρηγμάτων πλέονα λόγον
                     ἐκτεῖναι. κῦρος ὁ καμβύσεω ἰωνίην πᾶσαν πλὴν ἀθηνέων κατεστρέψατο δασμοφόρον
                     εἶναι πέρσῃσι. τούτους ὦν τοὺς ἄνδρας συμβουλεύω τοι μηδεμιῇ μηχανῇ ἄγειν ἐπὶ
                     τοὺς πατέρας· καὶ γὰρ ἄνευ τούτων οἷοί τέ εἰμεν τῶν ἐχθρῶν κατυπέρτεροι
                     γίνεσθαι. ἢ γάρ σφεας, ἢν ἕπωνται, δεῖ ἀδικωτάτους γίνεσθαι καταδουλουμένους
                     τὴν μητρόπολιν, ἢ δικαιοτάτους συνελευθεροῦντας· ἀδικώτατοι μέν νυν γινόμενοι
                     οὐδὲν κέρδος μέγα ἡμῖν προσβάλλουσι, δικαιότατοι δὲ γινόμενοι οἷοί τε
                     δηλήσασθαι μεγάλως τὴν σὴν στρατιὴν γίνονται. ἐς θυμὸν ὦν βάλεο καὶ τὸ παλαιὸν
                     ἔπος ὡς εὖ εἴρηται, τὸ μὴ ἅμα ἀρχῇ πᾶν τέλος καταφαίνεσθαι.</q></p>
            </div>
            <div
               n="52"
               type="chapter">
               <p>ἀμείβεται πρὸς ταῦτα ξέρξης·<q
                     n="299"
                     who="#Xerxes">ἀρτάβανε, τῶν ἀπεφήναο γνωμέων σφάλλεαι κατὰ ταύτην δὴ μάλιστα,
                     ὃς ἴωνας φοβέαι μὴ μεταβάλωσι, τῶν ἔχομεν γνῶμα μέγιστον, τῷ σύ τε μάρτυς
                     γίνεαι καὶ οἱ συστρατευσάμενοι δαρείῳ ἄλλοι ἐπὶ σκύθας, ὅτε ἐπὶ τούτοισι ἡ πᾶσα
                     περσικὴ στρατιὴ ἐγένετο διαφθεῖραι καὶ περιποιῆσαι· οἱ δὲ δικαιοσύνην καὶ
                     πιστότητα ἐνέδωκαν, ἄχαρι δὲ οὐδέν. πάρεξ δὲ τούτου, ἐν τῇ ἡμετέρῃ καταλιπόντας
                     τέκνα καὶ γυναῖκας καὶ χρήματα οὐδ᾽ ἐπιλέγεσθαι χρὴ νεώτερόν τι ποιήσειν. οὕτω
                     μηδὲ τοῦτο φοβέο, ἀλλὰ θυμὸν ἔχων ἀγαθὸν σῷζε οἶκόν τε τὸν ἐμὸν καὶ τυραννίδα
                     τὴν ἐμήν· σοὶ γὰρ ἐγὼ μούνῳ ἐκ πάντων σκῆπτρα τὰ ἐμὰ ἐπιτρέπω.</q></p>
            </div>
            <div
               n="53"
               type="chapter">
               <p>ταῦτα εἴπας καὶ ἀρτάβανον ἀποστείλας ἐς σοῦσα δεύτερα μετεπέμψατο ξέρξης περσέων
                  τοὺς δοκιμωτάτους· ἐπεὶ δέ οἱ παρῆσαν, ἔλεγέ σφι τάδε·<q
                     n="300"
                     who="#Xerxes">ὦ πέρσαι, τῶνδ᾽ ἐγὼ ὑμέων χρηίζων συνέλεξα, ἄνδρας τε γίνεσθαι
                     ἀγαθοὺς καὶ μὴ καταισχύνειν τὰ πρόσθε ἐργασμένα πέρσῃσι, ἐόντα μεγάλα τε καὶ
                     πολλοῦ ἄξια, ἀλλ᾽ εἷς τε ἕκαστος καὶ οἱ σύμπαντες προθυμίην ἔχωμεν· ξυνὸν γὰρ
                     πᾶσι τοῦτο ἀγαθὸν σπεύδεται. τῶνδε δὲ εἵνεκα προαγορεύω ἀντέχεσθαι τοῦ πολέμου
                     ἐντεταμένως· ὡς γὰρ ἐγὼ πυνθάνομαι, ἐπ᾽ ἄνδρας στρατευόμεθα ἀγαθούς, τῶν ἢν
                     κρατήσωμεν, οὐ μή τις ἡμῖν ἄλλος στρατὸς ἀντιστῇ κοτε ἀνθρώπων. νῦν δὲ
                     διαβαίνωμεν ἐπευξάμενοι τοῖσι θεοῖσι οἳ περσίδα γῆν λελόγχασι.</q></p>
            </div>
            <div
               n="54"
               type="chapter">
               <p>ταύτην μὲν τὴν ἡμέρην παρεσκευάζοντο ἐς τὴν διάβασιν. τῇ δὲ ὑστεραίῃ ἀνέμενον τὸν
                  ἥλιον ἐθέλοντες ἰδέσθαι ἀνίσχοντα, θυμιήματά τε παντοῖα ἐπὶ τῶν γεφυρέων
                  καταγίζοντες καὶ μυρσίνῃσι στορνύντες τὴν ὁδόν. ὡς δ᾽ ἐπανέτελλε ὁ ἥλιος, σπένδων
                  ἐκ χρυσέης φιάλης ξέρξης ἐς τὴν θάλασσαν εὔχετο πρὸς τὸν ἥλιον μηδεμίαν οἱ
                  συντυχίην τοιαύτην γενέσθαι ἥ μιν παύσει καταστρέψασθαι τὴν εὐρώπην πρότερον ἢ ἐπὶ
                  τέρμασι τοῖσι ἐκείνης γένηται. εὐξάμενος δὲ ἐσέβαλε τὴν φιάλην ἐς τὸν ἑλλήσποντον
                  καὶ χρύσεον κρητῆρα καὶ περσικὸν ξίφος τὸν ἀκινάκην καλέουσι. ταῦτα οὐκ ἔχω
                  ἀτρεκέως διακρῖναι οὔτε εἰ τῷ ἡλίῳ ἀνατιθεὶς κατῆκε ἐς τὸ πέλαγος οὔτε εἰ
                  μετεμέλησέ οἱ τὸν ἑλλήσποντον μαστιγώσαντι καὶ ἀντὶ τούτων τὴν θάλασσαν
                  ἐδωρέετο.</p>
            </div>
            <div
               n="55"
               type="chapter">
               <p>ὡς δὲ ταῦτά οἱ ἐπεποίητο, διέβαινον κατὰ μὲν τὴν ἑτέρην τῶν γεφυρέων τὴν πρὸς τοῦ
                  πόντου ὁ πεζός τε καὶ ἡ ἵππος ἅπασα, κατὰ δὲ τὴν πρὸς τὸ αἰγαῖον τὰ ὑποζύγια καὶ ἡ
                  θεραπηίη. ἡγέοντο δὲ πρῶτα μὲν οἱ μύριοι πέρσαι, ἐστεφανωμένοι πάντες· μετὰ δὲ
                  τούτους ὁ σύμμικτος στρατὸς παντοίων ἐθνέων. ταύτην μὲν τὴν ἡμέρην οὗτοι· τῇ δὲ
                  ὑστεραίῃ πρῶτοι μὲν οἵ τε ἱππόται καὶ οἱ τὰς λόγχας κάτω τρέποντες· ἐστεφάνωντο δὲ
                  καὶ οὗτοι. μετὰ δὲ οἵ τε ἵπποι οἱ ἱροὶ καὶ τὸ ἅρμα τὸ ἱρόν, ἐπὶ δὲ αὐτός τε ξέρξης
                  καὶ οἱ αἰχμοφόροι καὶ οἱ ἱππόται οἱ χίλιοι, ἐπὶ δὲ τούτοισι ὁ ἄλλος στρατός. καὶ
                  αἱ νέες ἅμα ἀνήγοντο ἐς τὴν ἀπεναντίον. ἤδη δὲ ἤκουσα καὶ ὕστατον διαβῆναι βασιλέα
                  πάντων.</p>
            </div>
            <div
               n="56"
               type="chapter">
               <p>ξέρξης δὲ ἐπεὶ διέβη ἐς τὴν εὐρώπην, ἐθηεῖτο τὸν στρατὸν ὑπὸ μαστίγων διαβαίνοντα.
                  διέβη δὲ ὁ στρατὸς αὐτοῦ ἐν ἑπτὰ ἡμέρῃσι καὶ ἐν ἑπτὰ εὐφρόνῃσι, ἐλινύσας οὐδένα
                  χρόνον. ἐνθαῦτα λέγεται ξέρξεω ἤδη διαβεβηκότος τὸν ἑλλήσποντον ἄνδρα εἰπεῖν ἑλλησπόντιον.<q
                     n="301"
                     who="#Hellespontine">ὦ ζεῦ, τί δὴ ἀνδρὶ εἰδόμενος πέρσῃ καὶ οὔνομα ἀντὶ διὸς
                     ξέρξην θέμενος ἀνάστατον τὴν ἑλλάδα θέλεις ποιῆσαι, ἄγων πάντας ἀνθρώπους; καὶ
                     γὰρ ἄνευ τούτων ἐξῆν τοι ποιέειν ταῦτα.</q></p>
            </div>
            <div
               n="57"
               type="chapter">
               <p>ὡς δὲ διέβησαν πάντες, ἐς ὁδὸν ὁρμημένοισι τέρας σφι ἐφάνη μέγα, τὸ ξέρξης ἐν
                  οὐδενὶ λόγῳ ἐποιήσατο καίπερ εὐσύμβλητον ἐόν· ἵππος γὰρ ἔτεκε λαγόν. εὐσύμβλητον
                  ὦν τῇδε τοῦτο ἐγένετο, ὅτι ἔμελλε μὲν ἐλᾶν στρατιὴν ἐπὶ τὴν ἑλλάδα ξέρξης
                  ἀγαυρότατα καὶ μεγαλοπρεπέστατα, ὀπίσω δὲ περὶ ἑωυτοῦ τρέχων ἥξειν ἐς τὸν αὐτὸν
                  χῶρον. ἐγένετο δὲ καὶ ἕτερον αὐτῷ τέρας ἐόντι ἐν σάρδισι· ἡμίονος γὰρ ἔτεκε
                  ἡμίονον διξὰ ἔχουσαν αἰδοῖα, τὰ μὲν ἔρσενος, τὰ δὲ θηλέης· κατύπερθε δὲ ἦν τὰ τοῦ
                  ἔρσενος.</p>
            </div>
            <div
               n="58"
               type="chapter">
               <p>τῶν ἀμφοτέρων λόγον οὐδένα ποιησάμενος τὸ πρόσω ἐπορεύετο, σὺν δέ οἱ ὁ πεζὸς
                  στρατός· ὁ δὲ ναυτικὸς ἔξω τὸν ἑλλήσποντον πλέων παρὰ γῆν ἐκομίζετο, τὰ ἔμπαλιν
                  πρήσσων τοῦ πεζοῦ. ὁ μὲν γὰρ πρὸς ἑσπέρην ἔπλεε, ἐπὶ σαρπηδονίης ἄκρης ποιεύμενος
                  τὴν ἄπιξιν, ἐς τὴν αὐτῷ προείρητο ἀπικομένῳ περιμένειν· ὁ δὲ κατ᾽ ἤπειρον στρατὸς
                  πρὸς ἠῶ τε καὶ ἡλίου ἀνατολὰς ἐποιέετο τὴν ὁδὸν διὰ τῆς χερσονήσου, ἐν δεξιῇ μὲν
                  ἔχων τὸν ἕλλης τάφον τῆς ἀθάμαντος, ἐν ἀριστερῇ δὲ καρδίην πόλιν, διὰ μέσης δὲ
                  πορευόμενος πόλιος τῇ οὔνομα τυγχάνει ἐὸν ἀγορή. ἐνθεῦτεν δὲ κάμπτων τὸν κόλπον
                  τὸν μέλανα καλεόμενον καὶ μέλανα ποταμόν, οὐκ ἀντισχόντα τότε τῇ στρατιῇ τὸ
                  ῥέεθρον ἀλλ᾽ ἐπιλιπόντα, τοῦτον τὸν ποταμὸν διαβάς, ἐπ᾽ οὗ καὶ ὁ κόλπος οὗτος τὴν
                  ἐπωνυμίην ἔχει, ἤιε πρὸς ἑσπέρην, αἶνόν τε πόλιν αἰολίδα καὶ στεντορίδα λίμνην
                  παρεξιών, ἐς ὃ ἀπίκετο ἐς δορίσκον.</p>
            </div>
            <div
               n="59"
               type="chapter">
               <p>ὁ δὲ δορίσκος ἐστὶ τῆς θρηίκης αἰγιαλός τε καὶ πεδίον μέγα, διὰ δὲ αὐτοῦ ῥέει
                  ποταμὸς μέγας ἕβρος· ἐν τῷ τεῖχός τε ἐδέδμητο βασιλήιον τοῦτο τὸ δὴ δορίσκος
                  κέκληται , καὶ περσέων φρουρὴ ἐν αὐτῷ κατεστήκεε ὑπὸ δαρείου ἐξ ἐκείνου τοῦ χρόνου
                  ἐπείτε ἐπὶ σκύθας ἐστρατεύετο. ἔδοξε ὦν τῷ ξέρξῃ ὁ χῶρος εἶναι ἐπιτήδεος
                  ἐνδιατάξαι τε καὶ ἐξαριθμῆσαι τὸν στρατόν· καὶ ἐποίεε ταῦτα. τὰς μὲν δὴ νέας τὰς
                  πάσας ἀπικομένας ἐς δορίσκον οἱ ναύαρχοι κελεύσαντος ξέρξεω ἐς τὸν αἰγιαλὸν τὸν
                  προσεχέα δορίσκῳ ἐκόμισαν, ἐν τῷ σάλη τε σαμοθρηικίη πεπόλισται πόλις καὶ ζώνη,
                  τελευταία δὲ αὐτοῦ σέρρειον ἄκρη ὀνομαστή· ὁ δὲ χῶρος οὗτος τὸ παλαιὸν ἦν κικόνων.
                  ἐς τοῦτον τὸν αἰγιαλὸν κατασχόντες τὰς νέας ἀνέψυχον ἀνελκύσαντες. ὁ δὲ ἐν τῷ
                  δορίσκῳ τοῦτον τὸν χρόνον τῆς στρατιῆς ἀριθμὸν ἐποιέετο.</p>
            </div>
            <div
               n="60"
               type="chapter">
               <p>ὅσον μέν νυν ἕκαστοι παρεῖχον πλῆθος ἐς ἀριθμόν, οὐκ ἔχω εἰπεῖν τὸ ἀτρεκές οὐ γὰρ
                  λέγεται πρὸς οὐδαμῶν ἀνθρώπων , σύμπαντος δὲ τοῦ στρατοῦ τοῦ πεζοῦ τὸ πλῆθος ἐφάνη
                  ἑβδομήκοντα καὶ ἑκατὸν μυριάδες. ἐξηρίθμησαν δὲ τόνδε τὸν τρόπον. συναγαγόντες ἐς
                  ἕνα χῶρον μυριάδα ἀνθρώπων καὶ συννάξαντες ταύτην ὡς μάλιστα εἶχον περιέγραψαν
                  ἔξωθεν κύκλον· περιγράψαντες δὲ καὶ ἀπέντες τοὺς μυρίους αἱμασιὴν περιέβαλον κατὰ
                  τὸν κύκλον, ὕψος ἀνήκουσαν ἀνδρὶ ἐς τὸν ὀμφαλόν· ταύτην δὲ ποιήσαντες ἄλλους
                  ἐσεβίβαζον ἐς τὸ περιοικοδομημένον, μέχρι οὗ πάντας τούτῳ τῷ τρόπῳ ἐξηρίθμησαν.
                  ἀριθμήσαντες δὲ κατὰ ἔθνεα διέτασσον.</p>
            </div>
            <div
               n="61"
               type="chapter">
               <p>οἱ δὲ στρατευόμενοι οἵδε ἦσαν.</p>
               <p>πέρσαι μὲν ὧδε ἐσκευασμένοι· περὶ μὲν τῇσι κεφαλῇσι εἶχον τιάρας καλεομένους
                  πίλους ἀπαγέας, περὶ δὲ τὸ σῶμα κιθῶνας χειριδωτοὺς ποικίλους, ... λεπίδος
                  σιδηρέης ὄψιν ἰχθυοειδέος, περὶ δὲ τὰ σκέλεα ἀναξυρίδας, ἀντὶ δὲ ἀσπίδων γέρρα·
                  ὑπὸ δὲ φαρετρεῶνες ἐκρέμαντο· αἰχμὰς δὲ βραχέας εἶχον, τόξα δὲ μεγάλα, ὀϊστοὺς δὲ
                  καλαμίνους, πρὸς δὲ ἐγχειρίδια παρὰ τὸν δεξιὸν μηρὸν παραιωρεόμενα ἐκ τῆς ζώνης.
                  καὶ ἄρχοντα παρείχοντο ὀτάνεα, τὸν ἀμήστριος πατέρα τῆς ξέρξεω γυναικός. ἐκαλέοντο
                  δὲ πάλαι ὑπὸ μὲν ἑλλήνων κηφῆνες, ὑπὸ μέντοι σφέων αὐτῶν καὶ τῶν περιοίκων
                  ἀρταῖοι· ἐπεὶ δὲ περσεὺς ὁ δανάης τε καὶ διὸς ἀπίκετο παρὰ κηφέα τὸν βήλου καὶ
                  ἔσχε αὐτοῦ τὴν θυγατέρα ἀνδρομέδην, γίνεται αὐτῷ παῖς τῷ οὔνομα ἔθετο πέρσην,
                  τοῦτον δὲ αὐτοῦ καταλείπει· ἐτύγχανε γὰρ ἄπαις ἐὼν ὁ κηφεὺς ἔρσενος γόνου· ἐπὶ
                  τούτου δὴ τὴν ἐπωνυμίην ἔσχον.</p>
            </div>
            <div
               n="62"
               type="chapter">
               <p>μῆδοι δὲ τὴν αὐτὴν ταύτην ἐσταλμένοι ἐστρατεύοντο· μηδικὴ γὰρ αὕτη ἡ σκευή ἐστι
                  καὶ οὐ περσική. οἱ δὲ μῆδοι ἄρχοντα μὲν παρείχοντο τιγράνην ἄνδρα ἀχαιμενίδην.
                  ἐκαλέοντο δὲ πάλαι πρὸς πάντων ἄριοι, ἀπικομένης δὲ μηδείης τῆς κολχίδος ἐξ
                  ἀθηνέων ἐς τοὺς ἀρίους τούτους μετέβαλον καὶ οὗτοι τὸ οὔνομα· αὐτοὶ περὶ σφέων ὧδε
                  λέγουσι μῆδοι. κίσσιοι δὲ στρατευόμενοι τὰ μὲν ἄλλα κατά περ πέρσαι ἐσκευάδατο,
                  ἀντὶ δὲ τῶν πίλων μιτρηφόροι ἦσαν. κισσίων δὲ ἦρχε ἀνάφης ὁ ὀτάνεω. ὑρκάνιοι δὲ
                  κατά περ πέρσαι ἐσεσάχατο, ἡγεμόνα παρεχόμενοι μεγάπανον τὸν βαβυλῶνος ὕστερον
                  τούτων ἐπιτροπεύσαντα.</p>
            </div>
            <div
               n="63"
               type="chapter">
               <p>ἀσσύριοι δὲ στρατευόμενοι περὶ μὲν τῇσι κεφαλῇσι εἶχον χάλκεά τε κράνεα καὶ
                  πεπλεγμένα τρόπον τινὰ βάρβαρον οὐκ εὐαπήγητον· ἀσπίδας δὲ καὶ αἰχμὰς καὶ
                  ἐγχειρίδια παραπλήσια τοῖσι αἰγυπτίοισι εἶχον, πρὸς δὲ ῥόπαλα ξύλων τετυλωμένα
                  σιδήρῳ καὶ λινέους θώρηκας. οὗτοι δὲ ὑπὸ μὲν ἑλλήνων ἐκαλέοντο σύριοι, ὑπὸ δὲ τῶν
                  βαρβάρων ἀσσύριοι ἐκλήθησαν. τούτων δὲ μεταξὺ χαλδαῖοι. ἦρχε δέ σφεων ὀτάσπης ὁ
                  ἀρταχαίεω.</p>
            </div>
            <div
               n="64"
               type="chapter">
               <p><seg
                     n="1">βάκτριοι δὲ περὶ μὲν τῇσι κεφαλῇσι ἀγχοτάτω τῶν μηδικῶν ἔχοντες
                     ἐστρατεύοντο, τόξα δὲ καλάμινα ἐπιχώρια καὶ αἰχμὰς βραχέας.</seg><seg
                     n="2">σάκαι δὲ οἱ σκύθαι περὶ μὲν τῇσι κεφαλῇσι κυρβασίας ἐς ὀξὺ ἀπηγμένας
                     ὀρθὰς εἶχον πεπηγυίας, ἀναξυρίδας δὲ ἐνεδεδύκεσαν, τόξα δὲ ἐπιχώρια καὶ
                     ἐγχειρίδια, πρὸς δὲ καὶ ἀξίνας σαγάρις εἶχον. τούτους δὲ ἐόντας σκύθας
                     ἀμυργίους σάκας ἐκάλεον· οἱ γὰρ πέρσαι πάντας τοὺς σκύθας καλέουσι σάκας.
                     βακτρίων δὲ καὶ σακέων ἦρχε ὑστάσπης ὁ δαρείου τε καὶ ἀτόσσης τῆς
                  κύρου.</seg></p>
            </div>
            <div
               n="65"
               type="chapter">
               <p><seg
                     n="1">ἰνδοὶ δὲ εἵματα μὲν ἐνδεδυκότες ἀπὸ ξύλων πεποιημένα, τόξα δὲ καλάμινα
                     εἶχον καὶ ὀϊστοὺς καλαμίνους· ἐπὶ δὲ σίδηρος ἦν· ἐσταλμένοι μὲν δὴ ἦσαν οὕτω
                     ἰνδοί, προσετετάχατο δὲ συστρατευόμενοι<persName>φαρναζάθρῃ</persName>τῷ
                     ἀρταβάτεω.</seg></p>
            </div>
            <div
               n="66"
               type="chapter">
               <p>ἄριοι δὲ τόξοισι μὲν ἐσκευασμένοι ἦσαν μηδικοῖσι, τὰ δὲ ἄλλα κατά περ βάκτριοι.
                  ἀρίων δὲ ἦρχε σισάμνης ὁ ὑδάρνεος. πάρθοι δὲ καὶ<rs
                     type="ethnic">χοράσμιοι</rs>καὶ σόγδοι τε καὶ γανδάριοι καὶ δαδίκαι τὴν αὐτὴν
                  σκευὴν ἔχοντες τὴν καὶ βάκτριοι ἐστρατεύοντο. τούτων δὲ ἦρχον οἵδε· πάρθων μὲν καὶ<rs
                     type="ethnic">χορασμίων</rs>ἀρτάβαζος ὁ<persName>φαρνάκεος</persName>, σόγδων
                  δὲ ἀζάνης ὁ ἀρταίου, γανδαρίων δὲ καὶ δαδικέων ἀρτύφιος ὁ ἀρταβάνου.</p>
            </div>
            <div
               n="67"
               type="chapter">
               <p>κάσπιοι δὲ σισύρνας τε ἐνδεδυκότες καὶ τόξα ἐπιχώρια καλάμινα ἔχοντες καὶ
                  ἀκινάκεας ἐστρατεύοντο. οὗτοι μὲν οὕτω ἐσκευάδατο, ἡγεμόνα παρεχόμενοι ἀριόμαρδον
                  τὸν ἀρτυφίου ἀδελφεόν. σαράγγαι δὲ εἵματα μὲν βεβαμμένα ἔχοντες ἐνέπρεπον, πέδιλα
                  δὲ ἐς γόνυ ἀνατείνοντα εἶχον, τόξα δὲ καὶ αἰχμὰς μηδικάς· σαραγγέων δὲ ἦρχε
                  φερενδάτης ὁ μεγαβάζου. πάκτυες δὲ σισυρνοφόροι τε ἦσαν καὶ τόξα ἐπιχώρια εἶχον
                  καὶ ἐγχειρίδια· πάκτυες δὲ ἄρχοντα παρείχοντο ἀρταΰντην τὸν ἰθαμίτρεω.</p>
            </div>
            <div
               n="68"
               type="chapter">
               <p>οὔτιοι δὲ καὶ μύκοι τε καὶ παρικάνιοι ἐσκευασμένοι ἦσαν κατά περ πάκτυες· τούτων
                  δὲ ἦρχον οἵδε· οὐτίων μὲν καὶ μύκων ἀρσαμένης ὁ δαρείου, παρικανίων δὲ σιρομίτρης
                  ὁ οἰοβάζου.</p>
            </div>
            <div
               n="69"
               type="chapter">
               <p><seg
                     n="1">ἀράβιοι δὲ ζειρὰς ὑπεζωμένοι ἦσαν, τόξα δὲ παλίντονα εἶχον πρὸς δεξιά,
                     μακρά. αἰθίοπες δὲ παρδαλέας τε καὶ λεοντέας ἐναμμένοι, τόξα δὲ εἶχον ἐκ
                     φοίνικος σπάθης πεποιημένα, μακρά, τετραπήχεων οὐκ ἐλάσσω· ἐπὶ δὲ καλαμίνους
                     ὀϊστοὺς μικρούς, ἀντὶ δὲ σιδήρου ἐπῆν λίθος ὀξὺς πεποιημένος, τῷ καὶ τὰς
                     σφρηγῖδας γλύφουσι· πρὸς δὲ αἰχμὰς εἶχον, ἐπὶ δὲ κέρας δορκάδος ἐπῆν ὀξὺ
                     πεποιημένον τρόπον λόγχης· εἶχον δὲ καὶ ῥόπαλα τυλωτά. τοῦ δὲ σώματος τὸ μὲν
                     ἥμισυ ἐξηλείφοντο γύψῳ ἰόντες ἐς μάχην, τὸ δὲ ἥμισυ μίλτῳ.</seg><seg
                     n="2">ἀραβίων δὲ καὶ αἰθιόπων τῶν ὑπὲρ αἰγύπτου οἰκημένων ἦρχε ἀρσάμης ὁ
                     δαρείου τε καὶ ἀρτυστώνης τῆς κύρου θυγατρός, τὴν μάλιστα στέρξας τῶν γυναικῶν
                     δαρεῖος εἰκὼ χρυσέην σφυρήλατον ἐποιήσατο.</seg></p>
            </div>
            <div
               n="70"
               type="chapter">
               <p>τῶν μὲν δὴ ὑπὲρ αἰγύπτου αἰθιόπων καὶ ἀραβίων ἦρχε ἀρσάμης, οἱ δὲ ἀπὸ ἡλίου
                  ἀνατολέων αἰθίοπες διξοὶ γὰρ δὴ ἐστρατεύοντο προσετετάχατο τοῖσι ἰνδοῖσι,
                  διαλλάσσοντες εἶδος μὲν οὐδὲν τοῖσι ἑτέροισι, φωνὴν δὲ καὶ τρίχωμα μοῦνον· οἱ μὲν
                  γὰρ ἀπὸ ἡλίου αἰθίοπες ἰθύτριχές εἰσι, οἱ δ᾽ ἐκ τῆς λιβύης οὐλότατον τρίχωμα
                  ἔχουσι πάντων ἀνθρώπων. οὗτοι δὲ οἱ ἐκ τῆς ἀσίης αἰθίοπες τὰ μὲν πλέω κατά περ
                  ἰνδοὶ ἐσεσάχατο, προμετωπίδια δὲ ἵππων εἶχον ἐπὶ τῇσι κεφαλῇσι σύν τε τοῖσι ὠσὶ
                  ἐκδεδαρμένα καὶ τῇ λοφιῇ· καὶ ἀντὶ μὲν λόφου ἡ λοφιὴ κατέχρα, τὰ δὲ ὦτα τῶν ἵππων
                  ὀρθὰ πεπηγότα εἶχον· προβλήματα δὲ ἀντ᾽ ἀσπίδων ἐποιεῦντο γεράνων δοράς.</p>
            </div>
            <div
               n="71"
               type="chapter">
               <p>λίβυες δὲ σκευὴν μὲν σκυτίνην ἤισαν ἔχοντες, ἀκοντίοισι δὲ ἐπικαύτοισι χρεώμενοι·
                  ἄρχοντα δὲ παρείχοντο μασσάγην τὸν ὀαρίζου.</p>
            </div>
            <div
               n="72"
               type="chapter">
               <p>παφλαγόνες δὲ ἐστρατεύοντο ἐπὶ μὲν τῇσι κεφαλῇσι κράνεα πεπλεγμένα ἔχοντες,
                  ἀσπίδας δὲ σμικρὰς αἰχμάς τε οὐ μεγάλας, πρὸς δὲ ἀκόντια καὶ ἐγχειρίδια, περὶ δὲ
                  τοὺς πόδας πέδιλα ἐπιχώρια ἐς μέσην κνήμην ἀνατείνοντα. λίγυες δὲ καὶ ματιηνοὶ καὶ
                  μαριανδυνοί τε καὶ σύριοι τὴν αὐτὴν ἔχοντες παφλαγόσι ἐστρατεύοντο· οἱ δὲ σύριοι
                  οὗτοι ὑπὸ περσέων καππαδόκαι καλέονται. παφλαγόνων μέν νυν καὶ ματιηνῶν δῶτος ὁ
                  μεγασίδρου ἦρχε, μαριανδυνῶν δὲ καὶ λιγύων καὶ συρίων γωβρύης ὁ δαρείου τε καὶ
                  ἀρτυστώνης.</p>
            </div>
            <div
               n="73"
               type="chapter">
               <p>φρύγες δὲ ἀγχοτάτω τῆς παφλαγονικῆς σκευὴν εἶχον, ὀλίγον παραλλάσσοντες. οἱ δὲ
                  φρύγες, ὡς μακεδόνες λέγουσι, ἐκαλέοντο βρίγες χρόνον ὅσον εὐρωπήιοι ἐόντες
                  σύνοικοι ἦσαν μακεδόσι, μεταβάντες δὲ ἐς τὴν ἀσίην ἅμα τῇ χώρῃ καὶ τὸ οὔνομα
                  μετέβαλον ἐς φρύγας. ἀρμένιοι δὲ κατά περ φρύγες ἐσεσάχατο, ἐόντες φρυγῶν ἄποικοι.
                  τούτων συναμφοτέρων ἦρχε ἀρτόχμης, δαρείου ἔχων θυγατέρα.</p>
            </div>
            <div
               n="74"
               type="chapter">
               <p>λυδοὶ δὲ ἀγχοτάτω τῶν ἑλληνικῶν εἶχον ὅπλα. οἱ δὲ λυδοὶ μηίονες ἐκαλέοντο τὸ
                  πάλαι, ἐπὶ δὲ λυδοῦ τοῦ ἄτυος ἔσχον τὴν ἐπωνυμίην, μεταβαλόντες τὸ οὔνομα. μυσοὶ
                  δὲ ἐπὶ μὲν τῇσι κεφαλῇσι εἶχον κράνεα ἐπιχώρια, ἀσπίδας δὲ σμικράς, ἀκοντίοισι δὲ
                  ἐχρέωντο ἐπικαύτοισι. οὗτοι δέ εἰσι λυδῶν ἄποικοι, ἀπ᾽ ὀλύμπου δὲ ὄρεος καλέονται
                  ὀλυμπιηνοί. λυδῶν δὲ καὶ μυσῶν ἦρχε ἀρταφρένης ὁ ἀρταφρένεος, ὃς ἐς μαραθῶνα
                  ἐσέβαλε ἅμα δάτι.</p>
            </div>
            <div
               n="75"
               type="chapter">
               <p><seg
                     n="1">θρήικες δὲ ἐπὶ μὲν τῇσι κεφαλῇσι ἀλωπεκέας ἔχοντες ἐστρατεύοντο, περὶ δὲ
                     τὸ σῶμα κιθῶνας, ἐπὶ δὲ ζειρὰς περιβεβλημένοι ποικίλας, περὶ δὲ τοὺς πόδας τε
                     καὶ τὰς κνήμας πέδιλα νεβρῶν, πρὸς δὲ ἀκόντιά τε καὶ πέλτας καὶ ἐγχειρίδια
                     σμικρά.</seg><seg
                     n="2">οὗτοι δὲ διαβάντες μὲν ἐς τὴν ἀσίην ἐκλήθησαν βιθυνοί, τὸ δὲ πρότερον
                     ἐκαλέοντο, ὡς αὐτοὶ λέγουσι, στρυμόνιοι, οἰκέοντες ἐπὶ στρυμόνι· ἐξαναστῆναι δέ
                     φασι ἐξ ἠθέων ὑπὸ τευκρῶν τε καὶ μυσῶν. θρηίκων δὲ τῶν ἐν τῇ ἀσίῃ ἦρχε βασσάκης
                     ὁ ἀρταβάνου.</seg></p>
            </div>
            <div
               n="76"
               type="chapter">
               <p>πισίδαι δὲ ..., ἀσπίδας δὲ ὠμοβοΐνας εἶχον σμικράς, καὶ προβόλους δύο λυκιοεργέας
                  ἕκαστος εἶχε, ἐπὶ δὲ τῇσι κεφαλῇσι κράνεα χάλκεα· πρὸς δὲ τοῖσι κράνεσι ὦτά τε καὶ
                  κέρεα προσῆν βοὸς χάλκεα, ἐπῆσαν δὲ καὶ λόφοι· τὰς δὲ κνήμας ῥάκεσι φοινικέοισι
                  κατειλίχατο. ἐν τούτοισι τοῖσι ἀνδράσι ἄρεος ἔστι χρηστήριον.</p>
            </div>
            <div
               n="77"
               type="chapter">
               <p>καβηλέες δὲ οἱ μηίονες, λασόνιοι δὲ καλεόμενοι, τὴν αὐτὴν κίλιξι εἶχον σκευήν, τὴν
                  ἐγώ, ἐπεὰν κατὰ τὴν κιλίκων τάξιν διεξιὼν γένωμαι, τότε σημανέω. μιλύαι δὲ αἰχμάς
                  τε βραχέας εἶχον καὶ εἵματα ἐνεπεπορπέατο· εἶχον δὲ αὐτῶν τόξα μετεξέτεροι λύκια,
                  περὶ δὲ τῇσι κεφαλῇσι ἐκ διφθερέων πεποιημένας κυνέας. τούτων πάντων ἦρχε βάδρης ὁ
                  ὑστάνεος.</p>
            </div>
            <div
               n="78"
               type="chapter">
               <p>μόσχοι δὲ περὶ μὲν τῇσι κεφαλῇσι κυνέας ξυλίνας εἶχον, ἀσπίδας δὲ καὶ αἰχμὰς
                  σμικράς· λόγχαι δὲ ἐπῆσαν μεγάλαι.<rs
                     type="ethnic">τιβαρηνοὶ</rs>δὲ καὶ μάκρωνες καὶ μοσσύνοικοι κατά περ μόσχοι
                  ἐσκευασμένοι ἐστρατεύοντο. τούτους δὲ συνέτασσον ἄρχοντες οἵδε· μόσχους μὲν καὶ<rs
                     type="ethnic">τιβαρηνοὺς</rs>ἀριόμαρδος ὁ δαρείου τε παῖς καὶ πάρμυος τῆς
                  σμέρδιος τοῦ κύρου, μάκρωνας δὲ καὶ μοσσυνοίκους ἀρταΰκτης ὁ χεράσμιος, ὃς σηστὸν
                  τὴν ἐν ἑλλησπόντῳ ἐπετρόπευε.</p>
            </div>
            <div
               n="79"
               type="chapter">
               <p>μᾶρες δὲ ἐπὶ μὲν τῇσι κεφαλῇσι κράνεα ἐπιχώρια πλεκτὰ εἶχον, ἀσπίδας δὲ δερματίνας
                  σμικρὰς καὶ ἀκόντια. κόλχοι δὲ περὶ μὲν τῇσι κεφαλῇσι κράνεα ξύλινα, ἀσπίδας δὲ
                  ὠμοβοΐνας σμικρὰς αἰχμάς τε βραχέας, πρὸς δὲ μαχαίρας εἶχον. μαρῶν δὲ καὶ κόλχων
                  ἦρχε φαρανδάτης ὁ τεάσπιος.<rs
                     type="ethnic">ἀλαρόδιοι</rs>δὲ καὶ σάσπειρες κατά περ κόλχοι ὡπλισμένοι
                  ἐστρατεύοντο. τούτων δὲ μασίστιος ὁ σιρομίτρεω ἦρχε.</p>
            </div>
            <div
               n="80"
               type="chapter">
               <p>τὰ δὲ νησιωτικὰ ἔθνεα τὰ ἐκ τῆς ἐρυθρῆς θαλάσσης ἑπόμενα, νήσων δὲ ἐν τῇσι τοὺς
                  ἀνασπάστους καλεομένους κατοικίζει βασιλεύς, ἀγχοτάτω τῶν μηδικῶν εἶχον ἐσθῆτά τε
                  καὶ ὅπλα. τούτων δὲ τῶν νησιωτέων ἦρχε μαρδόντης ὁ βαγαίου, ὃς ἐν μυκάλῃ
                  στρατηγέων δευτέρῳ ἔτεϊ τούτων ἐτελεύτησε ἐν τῇ μάχῃ.</p>
            </div>
            <div
               n="81"
               type="chapter">
               <p>ταῦτα ἦν τὰ κατ᾽ ἤπειρον στρατευόμενά τε ἔθνεα καὶ τεταγμένα ἐς τὸν πεζόν. τούτου
                  ὦν τοῦ στρατοῦ ἦρχον μὲν οὗτοι οἵ περ εἰρέαται καὶ οἱ διατάξαντες καὶ
                  ἐξαριθμήσαντες οὗτοι ἦσαν καὶ χιλιάρχας τε καὶ μυριάρχας ἀποδέξαντες· ἑκατοντάρχας
                  δὲ καὶ δεκάρχας οἱ μυριάρχαι. τελέων δὲ καὶ ἐθνέων ἦσαν ἄλλοι σημάντορες.</p>
            </div>
            <div
               n="82"
               type="chapter">
               <p>ἦσαν μὲν δὴ οὗτοι οἵ περ εἰρέαται ἄρχοντες. ἐστρατήγεον δὲ τούτων τε καὶ τοῦ
                  σύμπαντος στρατοῦ τοῦ πεζοῦ μαρδόνιός τε ὁ γωβρύεω καὶ τριτανταίχμης ὁ ἀρταβάνου
                  τοῦ γνώμην θεμένου μὴ στρατεύεσθαι ἐπὶ τὴν ἑλλάδα, καὶ σμερδομένης ὁ ὀτάνεω,
                  δαρείου ἀμφότεροι οὗτοι ἀδελφεῶν παῖδες, ξέρξῃ δὲ ἐγίνοντο ἀνεψιοί, καὶ μασίστης ὁ
                  δαρείου τε καὶ ἀτόσσης παῖς καὶ γέργις ὁ ἀριάζου καὶ μεγάβυζος ὁ ζωπύρου.</p>
            </div>
            <div
               n="83"
               type="chapter">
               <p>οὗτοι ἦσαν στρατηγοὶ τοῦ σύμπαντος πεζοῦ χωρὶς τῶν μυρίων. τῶν δὲ μυρίων τούτων
                  περσέων τῶν ἀπολελεγμένων ἐστρατήγεε μὲν ὑδάρνης ὁ ὑδάρνεος. ἐκαλέοντο δὲ ἀθάνατοι
                  οἱ πέρσαι οὗτοι ἐπὶ τοῦδε· εἴ τις αὐτῶν ἐξέλειπε τὸν ἀριθμὸν ἢ θανάτῳ βιηθεὶς ἢ
                  νούσῳ, ἄλλος ἀνὴρ ἀραίρητο, καὶ ἐγίνοντο οὐδαμὰ οὔτε πλέονες μυρίων οὔτε
                  ἐλάσσονες. κόσμον δὲ πλεῖστον παρείχοντο διὰ πάντων πέρσαι καὶ αὐτοὶ ἄριστοι ἦσαν.
                  σκευὴν μὲν τοιαύτην εἶχον ἥ περ εἴρηται, χωρὶς δὲ χρυσόν τε πολλὸν καὶ ἄφθονον
                  ἔχοντες ἐνέπρεπον. ἁρμαμάξας τε ἅμα ἤγοντο, ἐν δὲ παλλακὰς καὶ θεραπηίην πολλήν τε
                  καὶ εὖ ἐσκευασμένην. σῖτα δέ σφι, χωρὶς τῶν ἄλλων στρατιωτέων, κάμηλοί τε καὶ
                  ὑποζύγια ἦγον.</p>
            </div>
            <div
               n="84"
               type="chapter">
               <p>ἱππεύει δὲ ταῦτα τὰ ἔθνεα· πλὴν οὐ πάντα παρείχετο ἵππον, ἀλλὰ τοσάδε μοῦνα.
                  πέρσαι μὲν τὴν αὐτὴν ἐσκευασμένοι καὶ ὁ πεζὸς αὐτῶν, πλὴν ἐπὶ τῇσι κεφαλῇσι εἶχον
                  μετεξέτεροι ἔνιοι αὐτῶν καὶ χάλκεα καὶ σιδήρεα ἐξεληλαμένα ποιήματα.</p>
            </div>
            <div
               n="85"
               type="chapter">
               <p>εἰσὶ δέ τινες νομάδες ἄνθρωποι, σαγάρτιοι καλεόμενοι, ἔθνος μὲν περσικὸν καὶ φωνῇ,
                  σκευὴν δὲ μεταξὺ ἔχουσι πεποιημένην τῆς τε περσικῆς καὶ τῆς πακτυϊκῆς· οἳ
                  παρείχοντο μὲν ἵππον ὀκτακισχιλίην, ὅπλα δὲ οὐ νομίζουσι ἔχειν οὔτε χάλκεα οὔτε
                  σιδήρεα ἔξω ἐγχειριδίων, χρέωνται δὲ σειρῇσι πεπλεγμένῃσι ἐξ ἱμάντων· ταύτῃσι
                  πίσυνοι ἔρχονται ἐς πόλεμον. ἡ δὲ μάχη τούτων τῶν ἀνδρῶν ἥδε· ἐπεὰν συμμίσγωσι
                  τοῖσι πολεμίοισι, βάλλουσι τὰς σειρὰς ἐπ᾽ ἄκρῳ βρόχους ἐχούσας· ὅτεο δ᾽ ἂν τύχῃ,
                  ἤν τε ἵππου ἤν τε ἀνθρώπου, ἐπ᾽ ἑωυτὸν ἕλκει· οἱ δὲ ἐν ἕρκεσι ἐμπαλασσόμενοι
                  διαφθείρονται. τούτων μὲν αὕτη ἡ μάχη, καὶ ἐπετετάχατο ἐς τοὺς πέρσας.</p>
            </div>
            <div
               n="86"
               type="chapter">
               <p>μῆδοι δὲ τήν περ ἐν τῷ πεζῷ εἶχον σκευήν· καὶ κίσσιοι ὡσαύτως. ἰνδοὶ δὲ σκευῇ μὲν
                  ἐσεσάχατο τῇ αὐτῇ καὶ ἐν τῷ πεζῷ, ἤλαυνον δὲ κέλητας καὶ ἅρματα· ὑπὸ δὲ τοῖσι
                  ἅρμασι ὑπῆσαν ἵπποι καὶ ὄνοι ἄγριοι. βάκτριοι δὲ ἐσκευάδατο ὡσαύτως καὶ ἐν τῷ
                  πεζῷ· καὶ κάσπιοι ὁμοίως. λίβυες δὲ καὶ αὐτοὶ κατά περ ἐν τῷ πεζῷ· ἤλαυνον δὲ καὶ
                  οὗτοι πάντες ἅρματα. ὣς δ᾽ αὕτως κάσπιοι καὶ παρικάνιοι ἐσεσάχατο ὁμοίως καὶ ἐν τῷ
                  πεζῷ. ἀράβιοι δὲ σκευὴν μὲν εἶχον τὴν αὐτὴν καὶ ἐν τῷ πεζῷ, ἤλαυνον δὲ πάντες
                  καμήλους ταχυτῆτι οὐ λειπομένας ἵππων.</p>
            </div>
            <div
               n="87"
               type="chapter">
               <p><seg
                     n="1">ταῦτα τὰ ἔθνεα μοῦνα ἵππευε· ἀριθμὸς δὲ τῆς ἵππου ἐγένετο ὀκτὼ μυριάδες,
                     πάρεξ τῶν καμήλων καὶ τῶν ἁρμάτων. οἱ μέν νυν ἄλλοι ἱππέες ἐτετάχατο κατὰ
                     τέλεα, ἀράβιοι δὲ ἔσχατοι ἐπετετάχατο· ἅτε γὰρ τῶν ἵππων οὔτι ἀνεχομένων τὰς
                     καμήλους ὕστεροι ἐτετάχατο, ἵνα μὴ φοβέοιτο τὸ ἱππικόν.</seg></p>
            </div>
            <div
               n="88"
               type="chapter">
               <p><seg
                     n="1">ἵππαρχοι δὲ ἦσαν<persName>ἁρμαμίθρης</persName>τε
                        καὶ<persName>τίθαιος</persName><persName>δάτιος</persName>παῖδες. ὁ δὲ
                     τρίτος σφι συνίππαρχος<persName>φαρνούχης</persName>κατελέλειπτο ἐν σάρδισι
                     νοσέων. ὡς γὰρ ὁρμῶντο ἐκ σαρδίων, ἐς συμφορὴν ἐνέπεσε ἀνεθέλητον· ἐλαύνοντι
                     γάρ οἱ ὑπὸ τοὺς πόδας τοῦ ἵππου ὑπέδραμε κύων, καὶ ὁ ἵππος οὐ προϊδὼν ἐφοβήθη
                     τε καὶ στὰς ὀρθὸς ἀπεσείσατο τὸν<persName>φαρνούχεα</persName>· πεσὼν δὲ αἷμά
                     τε ἤμεε καὶ ἐς φθίσιν περιῆλθε ἡ νοῦσος.</seg><seg
                     n="2">τὸν δὲ ἵππον αὐτίκα κατ᾽ ἀρχὰς ἐποίησαν οἱ οἰκέται ὡς ἐκέλευε· ἐς τὸν
                     χῶρον ἐν τῷ περ κατέβαλε τὸν δεσπότην ἀπαγαγόντες, ἐν τοῖσι γούνασι ἀπέταμον τὰ
                        σκέλεα.<persName>φαρνούχης</persName>μὲν οὕτω παρελύθη τῆς
                  ἡγεμονίης.</seg></p>
            </div>
            <div
               n="89"
               type="chapter">
               <p>τῶν δὲ τριηρέων ἀριθμὸς μὲν ἐγένετο ἑπτὰ καὶ διηκόσιαι καὶ χίλιαι, παρείχοντο δὲ
                  αὐτὰς οἵδε. φοίνικες μὲν σὺν συρίοισι τοῖσι ἐν τῇ παλαιστίνῃ τριηκοσίας, ὧδε
                  ἐσκευασμένοι· περὶ μὲν τῇσι κεφαλῇσι κυνέας εἶχον ἀγχοτάτω πεποιημένας τρόπον τὸν
                  ἑλληνικόν, ἐνδεδυκότες δὲ θώρηκας λινέους· ἀσπίδας δὲ ἴτυς οὐκ ἐχούσας εἶχον καὶ
                  ἀκόντια. οὗτοι δὲ οἱ φοίνικες τὸ παλαιὸν οἴκεον, ὡς αὐτοὶ λέγουσι, ἐπὶ τῇ ἐρυθρῇ
                  θαλάσσῃ, ἐνθεῦτεν δὲ ὑπερβάντες τῆς συρίης οἰκέουσι τὰ παρὰ θάλασσαν· τῆς δὲ
                  συρίης τοῦτο τὸ χωρίον καὶ τὸ μέχρι αἰγύπτου πᾶν παλαιστίνη καλέεται. αἰγύπτιοι δὲ
                  νέας παρείχοντο διηκοσίας· οὗτοι δὲ εἶχον περὶ μὲν τῇσι κεφαλῇσι κράνεα χηλευτά,
                  ἀσπίδας δὲ κοίλας τὰς ἴτυς μεγάλας ἐχούσας, καὶ δόρατά τε ναύμαχα καὶ τύχους
                  μεγάλους· τὸ δὲ πλῆθος αὐτῶν θωρηκοφόροι ἦσαν, μαχαίρας δὲ μεγάλας εἶχον·</p>
            </div>
            <div
               n="90"
               type="chapter">
               <p>οὗτοι μὲν οὕτω ἐστάλατο. κύπριοι δὲ παρείχοντο νέας πεντήκοντα καὶ ἑκατόν,
                  ἐσκευασμένοι ὧδε· τὰς μὲν κεφαλὰς εἱλίχατο μίτρῃσι οἱ βασιλέες αὐτῶν, οἱ δὲ ἄλλοι
                  εἶχον κιτάρις, τὰ δὲ ἄλλα κατά περ ἕλληνες· τούτων δὲ τοσάδε ἔθνεά ἐστι· οἱ μὲν
                  ἀπὸ σαλαμῖνος καὶ ἀθηνέων, οἱ δὲ ἀπὸ ἀρκαδίης, οἱ δὲ ἀπὸ κύθνου, οἱ δὲ ἀπὸ
                  φοινίκης, οἱ δὲ ἀπὸ αἰθιοπίης, ὡς αὐτοὶ κύπριοι λέγουσι. κίλικες δὲ ἑκατὸν
                  παρείχοντο νέας·</p>
            </div>
            <div
               n="91"
               type="chapter">
               <p>οὗτοι δ᾽ αὖ περὶ μὲν τῇσι κεφαλῇσι κράνεα ἐπιχώρια, λαισήιά τε εἶχον ἀντ᾽ ἀσπίδων
                  ὠμοβοέης πεποιημένα, καὶ κιθῶνας εἰρινέους ἐνδεδυκότες· δύο δὲ ἀκόντια ἕκαστος καὶ
                  ξίφος εἶχον, ἀγχοτάτω τῇσι αἰγυπτίῃσι μαχαίρῃσι πεποιημένα· οὗτοι τὸ μὲν παλαιὸν
                  ὑπαχαιοὶ ἐκαλέοντο, ἐπὶ δὲ κίλικος τοῦ ἀγήνορος ἀνδρὸς φοίνικος ἔσχον τὴν
                  ἐπωνυμίην. πάμφυλοι δὲ τριήκοντα παρείχοντο νέας ἑλληνικοῖσι ὅπλοισι ἐσκευασμένοι.
                  οἱ δὲ πάμφυλοι οὗτοι εἰσὶ τῶν ἐκ τροίης ἀποσκεδασθέντων ἅμα ἀμφιλόχῳ καὶ
                  κάλχαντι.</p>
            </div>
            <div
               n="92"
               type="chapter">
               <p><rs
                     type="ethnic">λύκιοι</rs>δὲ παρείχοντο νέας πεντήκοντα, θωρηκοφόροι τε ἐόντες
                  καὶ κνημιδοφόροι, εἶχον δὲ τόξα κρανέϊνα καὶ ὀϊστοὺς καλαμίνους ἀπτέρους καὶ
                  ἀκόντια, ἐπὶ δὲ αἰγὸς δέρματα περὶ τοὺς ὤμους αἰωρεόμενα, περὶ δὲ τῇσι κεφαλῇσι
                  πίλους πτεροῖσι περιεστεφανωμένους· ἐγχειρίδια δὲ καὶ δρέπανα εἶχον·<rs
                     type="ethnic">λύκιοι</rs>δὲ<rs
                     type="ethnic">τερμίλαι</rs>ἐκαλέοντο ἐκ κρήτης γεγονότες, ἐπὶ δὲ λύκου τοῦ
                  πανδίονος ἀνδρὸς ἀθηναίου ἔσχον τὴν ἐπωνυμίην.</p>
            </div>
            <div
               n="93"
               type="chapter">
               <p>δωριέες δὲ οἱ ἐκ τῆς ἀσίης τριήκοντα παρείχοντο νέας, ἔχοντές τε ἑλληνικὰ ὅπλα καὶ
                  γεγονότες ἀπὸ πελοποννήσου. κᾶρες δὲ ἑβδομήκοντα παρείχοντο νέας, τὰ μὲν ἄλλα κατά
                  περ ἕλληνες ἐσταλμένοι, εἶχον δὲ καὶ δρέπανα καὶ ἐγχειρίδια· οὗτοι δὲ οἵτινες
                  πρότερον ἐκαλέοντο, ἐν τοῖσι πρώτοισι τῶν λόγων εἴρηται.</p>
            </div>
            <div
               n="94"
               type="chapter">
               <p>ἴωνες δὲ ἑκατὸν νέας παρείχοντο, ἐσκευασμένοι ὡς ἕλληνες· ἴωνες δὲ ὅσον μὲν χρόνον
                  ἐν πελοποννήσῳ οἴκεον τὴν νῦν καλεομένην ἀχαιίην καὶ πρὶν ἢ δαναόν τε καὶ ξοῦθον
                  ἀπικέσθαι ἐς πελοπόννησον, ὡς ἕλληνες λέγουσι, ἐκαλέοντο πελασγοὶ αἰγιαλέες, ἐπὶ
                  δὲ ἴωνος τοῦ ξούθου ἴωνες.</p>
            </div>
            <div
               n="95"
               type="chapter">
               <p>νησιῶται δὲ ἑπτακαίδεκα παρείχοντο νέας, ὡπλισμένοι ὡς ἕλληνες· καὶ τοῦτο
                  πελασγικὸν ἔθνος, ὕστερον δὲ ἰωνικὸν ἐκλήθη κατὰ τὸν αὐτὸν λόγον καὶ οἱ
                  δυωδεκαπόλιες ἴωνες οἱ ἀπ᾽ ἀθηνέων. αἰολέες δὲ ἑξήκοντα νέας παρείχοντο,
                  ἐσκευασμένοι τε ὡς ἕλληνες καὶ τὸ πάλαι καλεόμενοι πελασγοί, ὡς ἑλλήνων λόγος.
                  ἑλλησπόντιοι δὲ πλὴν ἀβυδηνῶν ἀβυδηνοῖσι γὰρ προσετέτακτο ἐκ βασιλέος κατὰ χώρην
                  μένουσι φύλακας εἶναι τῶν γεφυρέων οἱ δὲ λοιποὶ οἱ ἐκ τοῦ πόντου στρατευόμενοι
                  παρείχοντο μὲν ἑκατὸν νέας, ἐσκευασμένοι δὲ ἦσαν ὡς ἕλληνες· οὗτοι δὲ ἰώνων καὶ
                  δωριέων ἄποικοι.</p>
            </div>
            <div
               n="96"
               type="chapter">
               <p><seg
                     n="1">ἐπεβάτευον δὲ ἐπὶ πασέων τῶν νεῶν πέρσαι καὶ μῆδοι καὶ σάκαι. τούτων δὲ
                     ἄριστα πλεούσας παρείχοντο νέας φοίνικες καὶ φοινίκων σιδώνιοι. τούτοισι πᾶσι
                     καὶ τοῖσι ἐς τὸν πεζὸν τεταγμένοισι αὐτῶν ἐπῆσαν ἑκάστοισι ἐπιχώριοι ἡγεμόνες,
                     τῶν ἐγώ, οὐ γὰρ ἀναγκαίῃ ἐξέργομαι ἐς ἱστορίης λόγον, οὐ παραμέμνημαι·</seg><seg
                     n="2">οὔτε γὰρ ἔθνεος ἑκάστου ἐπάξιοι ἦσαν οἱ ἡγεμόνες, ἔν τε ἔθνεϊ ἑκάστῳ ὅσαι
                     περ πόλιες τοσοῦτοι καὶ ἡγεμόνες ἦσαν. εἵποντο δὲ ὡς οὐ στρατηγοὶ ἀλλ᾽ ὥσπερ οἱ
                     ἄλλοι στρατευόμενοι δοῦλοι, ἐπεὶ στρατηγοί γε οἱ τὸ πᾶν ἔχοντες κράτος καὶ
                     ἄρχοντες τῶν ἐθνέων ἑκάστων, ὅσοι αὐτῶν ἦσαν πέρσαι, εἰρέαταί μοι.</seg></p>
            </div>
            <div
               n="97"
               type="chapter">
               <p>τοῦ δὲ ναυτικοῦ ἐστρατήγεον οἵδε· ἀριαβίγνης τε ὁ δαρείου καὶ πρηξάσπης ὁ
                  ἀσπαθίνεω καὶ μεγάβαζος ὁ μεγαβάτεω καὶ ἀχαιμένης ὁ δαρείου· τῆς μὲν ἰάδος τε καὶ
                  καρικῆς στρατιῆς ἀριαβίγνης ὁ δαρείου τε παῖς καὶ τῆς γωβρύεω θυγατρός, αἰγυπτίων
                  δὲ ἐστρατήγεε ἀχαιμένης, ξέρξεω ἐὼν ἀπ᾽ ἀμφοτέρων ἀδελφεός, τῆς δὲ ἄλλης στρατιῆς
                  ἐστρατήγεον οἱ δύο. τριηκόντεροι δὲ καὶ πεντηκόντεροι καὶ κέρκουροι καὶ ἱππαγωγὰ
                  πλοῖα σμικρὰ συνελθόντα ἐς τὸν ἀριθμὸν ἐφάνη τρισχίλια.</p>
            </div>
            <div
               n="98"
               type="chapter">
               <p><seg
                     n="1">τῶν δὲ ἐπιπλεόντων μετά γε τοὺς στρατηγοὺς οἵδε ἦσαν ὀνομαστότατοι·<rs
                        type="ethnic">σιδώνιος</rs><persName>τετράμνηστος</persName><persName>ἀνύσου</persName>, καὶ<rs
                        type="ethnic">τύριος</rs><persName>ματτὴν</persName><persName>εἰρώμου</persName>, καὶ<rs
                        type="ethnic">ἀράδιος</rs><persName>μέρβαλος</persName><persName>ἀγβάλου</persName>, καὶ<rs
                        type="ethnic">κίλιξ</rs><persName>συέννεσις</persName><persName>ὠρομέδοντος</persName>, καὶ<rs
                        type="ethnic">λύκιος</rs><persName>κύβερνις</persName><persName>κοσσίκα</persName>, καὶ<rs
                        type="ethnic">κύπριοι</rs><persName>γόργος</persName>τε
                        ὁ<persName>χέρσιος</persName>καὶ<persName>τιμῶναξ</persName>ὁ<persName>τιμαγόρεω</persName>, καὶ<rs
                        type="ethnic">καρῶν</rs><persName>ἱστιαῖός</persName>τε
                        ὁ<persName>τύμνεω</persName>καὶ<persName>πίγρης</persName>ὁ<persName>ὑσσελδώμου</persName>καὶ<persName>δαμασίθυμος</persName>ὁ<persName>κανδαύλεω</persName>.</seg></p>
            </div>
            <div
               n="99"
               type="chapter">
               <p>τῶν μέν νυν ἄλλων οὐ παραμέμνημαι ταξιάρχων ὡς οὐκ ἀναγκαζόμενος, ἀρτεμισίης δέ,
                  τῆς μάλιστα θῶμα ποιεῦμαι ἐπὶ τὴν ἑλλάδα στρατευσαμένης γυναικός, ἥτις,
                  ἀποθανόντος τοῦ ἀνδρὸς αὐτή τε ἔχουσα τὴν τυραννίδα καὶ παιδὸς ὑπάρχοντος νεηνίεω,
                  ὑπὸ λήματός τε καὶ ἀνδρηίης ἐστρατεύετο, οὐδεμιῆς οἱ ἐούσης ἀναγκαίης. οὔνομα μὲν
                  δὴ ἦν αὐτῇ ἀρτεμισίη, θυγάτηρ δὲ ἦν λυγδάμιος, γένος δὲ ἐξ ἁλικαρνησσοῦ τὰ πρὸς
                  πατρός, τὰ μητρόθεν δὲ κρῆσσα. ἡγεμόνευε δὲ ἁλικαρνησσέων τε καὶ κῴων καὶ νισυρίων
                  τε καὶ καλυμνίων, πέντε νέας παρεχομένη. καὶ συναπάσης τῆς στρατιῆς, μετά γε τὰς
                  σιδωνίων, νέας εὐδοξοτάτας παρείχετο, πάντων δὲ τῶν συμμάχων γνώμας ἀρίστας
                  βασιλέϊ ἀπεδέξατο. τῶν δὲ κατέλεξα πολίων ἡγεμονεύειν αὐτὴν τὸ ἔθνος ἀποφαίνω πᾶν
                  ἐὸν δωρικόν, ἁλικαρνησσέας μὲν τροιζηνίους, τοὺς δὲ ἄλλους ἐπιδαυρίους.</p>
            </div>
            <div
               n="100"
               type="chapter">
               <p>ἐς μὲν τοσόνδε ὁ ναυτικὸς στρατὸς εἴρηται. ξέρξης δέ, ἐπεὶ ἠριθμήθη τε καὶ
                  διετάχθη ὁ στρατός, ἐπεθύμησε αὐτός σφεας διεξελάσας θεήσασθαι. μετὰ δὲ ἐποίεε
                  ταῦτα, καὶ διεξελαύνων ἐπὶ ἅρματος παρὰ ἔθνος ἓν ἕκαστον ἐπυνθάνετο, καὶ ἀπέγραφον
                  οἱ γραμματισταί, ἕως ἐξ ἐσχάτων ἐς ἔσχατα ἀπίκετο καὶ τῆς ἵππου καὶ τοῦ πεζοῦ. ὡς
                  δὲ ταῦτά οἱ ἐπεποίητο, τῶν νεῶν κατελκυσθεισέων ἐς θάλασσαν, ἐνθαῦτα ὁ ξέρξης
                  μετεκβὰς ἐκ τοῦ ἅρματος ἐς νέα σιδωνίην ἵζετο ὑπὸ σκηνῇ χρυσέῃ καὶ παρέπλεε παρὰ
                  τὰς πρῴρας τῶν νεῶν, ἐπειρωτῶν τε ἑκάστας ὁμοίως καὶ τὸν πεζὸν καὶ ἀπογραφόμενος.
                  τὰς δὲ νέας οἱ ναύαρχοι ἀναγαγόντες ὅσον τε τέσσερα πλέθρα ἀπὸ τοῦ αἰγιαλοῦ
                  ἀνεκώχευον, τὰς πρῴρας ἐς γῆν τρέψαντες πάντες μετωπηδὸν καὶ ἐξοπλίσαντες τοὺς
                  ἐπιβάτας ὡς ἐς πόλεμον. ὁ δ᾽ ἐντὸς τῶν πρῳρέων πλέων ἐθηεῖτο καὶ τοῦ αἰγιαλοῦ.</p>
            </div>
            <div
               n="101"
               type="chapter">
               <p>ὡς δὲ καὶ ταύτας διεξέπλωσε καὶ ἐξέβη ἐκ τῆς νεός, μετεπέμψατο δημάρητον τὸν
                  ἀρίστωνος συστρατευόμενον αὐτῷ ἐπὶ τὴν ἑλλάδα, καλέσας δ᾽ αὐτὸν εἴρετο τάδε·<q
                     n="302"
                     who="#Xerxes">δημάρητε, νῦν μοι σὲ ἡδύ τι ἐστὶ εἰρέσθαι τὰ θέλω. σὺ εἶς ἕλλην
                     τε καὶ, ὡς ἐγὼ πυνθάνομαι σέο τε καὶ τῶν ἄλλων ἑλλήνων τῶν ἐμοὶ ἐς λόγους
                     ἀπικνεομένων, πόλιος οὔτ᾽ ἐλαχίστης οὔτ᾽ ἀσθενεστάτης. νῦν ὦν μοι τόδε φράσον,
                     εἰ ἕλληνες ὑπομενέουσι χεῖρας ἐμοὶ ἀνταειρόμενοι. οὐ γάρ, ὡς ἐγὼ δοκέω, οὐδ᾽ εἰ
                     πάντες ἕλληνες καὶ οἱ λοιποὶ οἱ πρὸς ἑσπέρης οἰκέοντες ἄνθρωποι συλλεχθείησαν,
                     οὐκ ἀξιόμαχοί εἰσι ἐμὲ ἐπιόντα ὑπομεῖναι, μὴ ἐόντες ἄρθμιοι. θέλω μέντοι καὶ τὸ
                     ἀπὸ σέο, ὁκοῖόν τι περὶ αὐτῶν λέγεις, πυθέσθαι.</q>ὁ μὲν ταῦτα εἰρώτα, ὁ δὲ
                  ὑπολαβὼν ἔφη·<q
                     n="303"
                     who="#Demaratus">βασιλεῦ, κότερα ἀληθείῃ χρήσωμαι πρὸς σὲ ἢ ἡδονῇ;</q>ὁ δέ μιν
                  ἀληθείῃ χρήσασθαι ἐκέλευε, φὰς οὐδέν οἱ ἀηδέστερον ἔσεσθαι ἢ πρότερον ἦν. ὡς δὲ
                  ταῦτα ἤκουσε δημάρητος, ἔλεγε τάδε·</p>
            </div>
            <div
               n="102"
               type="chapter">
               <p><q
                     n="304"
                     who="#Demaratus">βασιλεῦ, ἐπειδὴ ἀληθείῃ διαχρήσασθαι πάντως κελεύεις ταῦτα
                     λέγοντα τὰ μὴ ψευδόμενός τις ὕστερον ὑπὸ σέο ἁλώσεται, τῇ ἑλλάδι πενίη μὲν αἰεί
                     κοτε σύντροφός ἐστι, ἀρετὴ δὲ ἔπακτός ἐστι, ἀπό τε σοφίης κατεργασμένη καὶ
                     νόμου ἰσχυροῦ· τῇ διαχρεωμένη ἡ ἑλλὰς τήν τε πενίην ἀπαμύνεται καὶ τὴν
                     δεσποσύνην. αἰνέω μέν νυν πάντας τοὺς ἕλληνας τοὺς περὶ ἐκείνους τοὺς δωρικοὺς
                     χώρους οἰκημένους, ἔρχομαι δὲ λέξων οὐ περὶ πάντων τούσδε τοὺς λόγους, ἀλλὰ
                     περὶ λακεδαιμονίων μούνων· πρῶτα μὲν ὅτι οὐκ ἔστι ὅκως κοτὲ σοὺς δέξονται
                     λόγους δουλοσύνην φέροντας τῇ ἑλλάδι, αὖτις δὲ ὡς ἀντιώσονταί τοι ἐς μάχην καὶ
                     ἢν οἱ ἄλλοι ἕλληνες πάντες τὰ σὰ φρονέωσι. ἀριθμοῦ δὲ πέρι μὴ πύθῃ ὅσοι τινὲς
                     ἐόντες ταῦτα ποιέειν οἷοί τέ εἰσι· ἤν τε γὰρ τύχωσι ἐξεστρατευμένοι χίλιοι,
                     οὗτοι μαχήσονταί τοι, ἤν τε ἐλάσσονες τούτων, ἤν τε καὶ πλέονες.</q></p>
            </div>
            <div
               n="103"
               type="chapter">
               <p>ταῦτα ἀκούσας ξέρξης γελάσας ἔφη·<q
                     n="305"
                     who="#Xerxes">δημάρητε, οἷον ἐφθέγξαο ἔπος, ἄνδρας χιλίους στρατιῇ τοσῇδε
                     μαχήσεσθαι; ἄγε, εἰπέ μοι. σὺ φὴς τούτων τῶν ἀνδρῶν βασιλεὺς αὐτὸς γενέσθαι· σὺ
                     ὦν ἐθελήσεις αὐτίκα μάλα πρὸς ἄνδρας δέκα μάχεσθαι; καίτοι εἰ τὸ πολιτικὸν ὑμῖν
                     πᾶν ἐστι τοιοῦτο οἷον σὺ διαιρέεις, σέ γε τὸν κείνων βασιλέα πρέπει πρὸς τὸ
                     διπλήσιον ἀντιτάσσεσθαι κατὰ νόμους τοὺς ὑμετέρους. εἰ γὰρ κείνων ἕκαστος δέκα
                     ἀνδρῶν τῆς στρατιῆς τῆς ἐμῆς ἀντάξιός ἐστι, σὲ δέ γε δίζημαι εἴκοσι εἶναι
                     ἀντάξιον· καὶ οὕτω μὲν ὀρθοῖτ᾽ ἂν ὁ λόγος ὁ παρὰ σέο εἰρημένος. εἰ δὲ τοιοῦτοί
                     τε ἐόντες καὶ μεγάθεα τοσοῦτοι ὅσοι σύ τε καὶ οἳ παρ᾽ ἐμὲ φοιτῶσι ἑλλήνων ἐς
                     λόγους, αὐχέετε τοσοῦτο, ὅρα μὴ μάτην κόμπος ὁ λόγος οὗτος εἰρημένος ᾖ. ἐπεὶ
                     φέρε ἴδω παντὶ τῷ οἰκότι. κῶς ἂν δυναίατο χίλιοι ἢ καὶ μύριοι ἢ καὶ
                     πεντακισμύριοι, ἐόντες γε ἐλεύθεροι πάντες ὁμοίως καὶ μὴ ὑπ᾽ ἑνὸς ἀρχόμενοι,
                     στρατῷ τοσῷδε ἀντιστῆναι; ἐπεί τοι πλέονες περὶ ἕνα ἕκαστον γινόμεθα ἢ χίλιοι,
                     ἐόντων ἐκείνων πέντε χιλιάδων. ὑπὸ μὲν γὰρ ἑνὸς ἀρχόμενοι κατὰ τρόπον τὸν
                     ἡμέτερον γενοίατ᾽ ἂν δειμαίνοντες τοῦτον καὶ παρὰ τὴν ἑωυτῶν φύσιν ἀμείνονες,
                     καὶ ἴοιεν ἀναγκαζόμενοι μάστιγι ἐς πλέονας ἐλάσσονες ἐόντες· ἀνειμένοι δὲ ἐς τὸ
                     ἐλεύθερον οὐκ ἂν ποιοῖεν τούτων οὐδέτερα. δοκέω δὲ ἔγωγε καὶ ἀνισωθέντας πλήθεϊ
                     χαλεπῶς ἂν ἕλληνας πέρσῃσι μούνοισι μάχεσθαι· ἀλλὰ παρ᾽ ἡμῖν μὲν μούνοισι τοῦτό
                     ἐστι τὸ σὺ λέγεις, ἔστι γε μέντοι οὐ πολλὸν ἀλλὰ σπάνιον. εἰσὶ γὰρ περσέων τῶν
                     ἐμῶν αἰχμοφόρων οἳ ἐθελήσουσι ἑλλήνων ἀνδράσι τρισὶ ὁμοῦ μάχεσθαι· τῶν σὺ ἐὼν
                     ἄπειρος πολλὰ φλυηρέεις.</q></p>
            </div>
            <div
               n="104"
               type="chapter">
               <p>πρὸς ταῦτα δημάρητος λέγει·<q
                     n="306"
                     who="#Demaratus">ὦ βασιλεῦ, ἀρχῆθεν ἠπιστάμην ὅτι ἀληθείῃ χρεώμενος οὐ φίλα τοι
                     ἐρέω· σὺ δὲ ἐπεὶ ἠνάγκασας λέγειν τῶν λόγων τοὺς ἀληθεστάτους, ἔλεγον τὰ
                     κατήκοντα σπαρτιήτῃσι. καίτοι ὡς ἐγὼ τυγχάνω τὰ νῦν τάδε ἐστοργὼς ἐκείνους,
                     αὐτὸς μάλιστα ἐξεπίστεαι, οἵ με τιμήν τε καὶ γέρεα ἀπελόμενοι πατρώια ἄπολίν τε
                     καὶ φυγάδα πεποιήκασι, πατὴρ δὲ σὸς ὑποδεξάμενος βίον τέ μοι καὶ οἶκον ἔδωκε.
                     οὐκ ὦν οἰκός ἐστι ἄνδρα τὸν σώφρονα εὐνοίην φαινομένην διωθέεσθαι, ἀλλὰ
                     στέργειν μάλιστα. ἐγὼ δὲ οὔτε δέκα ἀνδράσι ὑπίσχομαι οἷός τε εἶναι μάχεσθαι
                     οὔτε δυοῖσι, ἑκών τε εἶναι οὐδ᾽ ἂν μουνομαχέοιμι· εἰ δὲ ἀναγκαίη εἴη ἢ μέγας
                     τις ὁ ἐποτρύνων ἀγών, μαχοίμην ἂν πάντων ἥδιστα ἑνὶ τούτων τῶν ἀνδρῶν οἳ
                     ἑλλήνων ἕκαστός φησι τριῶν ἄξιος εἶναι. ὣς δὲ καὶ λακεδαιμόνιοι κατὰ μὲν ἕνα
                     μαχόμενοι οὐδαμῶν εἰσι κακίονες ἀνδρῶν, ἁλέες δὲ ἄριστοι ἀνδρῶν ἁπάντων.
                     ἐλεύθεροι γὰρ ἐόντες οὐ πάντα ἐλεύθεροί εἰσι· ἔπεστι γάρ σφι δεσπότης νόμος,
                     τὸν ὑποδειμαίνουσι πολλῷ ἔτι μᾶλλον ἢ οἱ σοὶ σέ· ποιεῦσι γῶν τὰ ἂν ἐκεῖνος
                     ἀνώγῃ· ἀνώγει δὲ τὠυτὸ αἰεί, οὐκ ἐῶν φεύγειν οὐδὲν πλῆθος ἀνθρώπων ἐκ μάχης,
                     ἀλλὰ μένοντας ἐν τῇ τάξι ἐπικρατέειν ἢ ἀπόλλυσθαι. σοὶ δὲ εἰ φαίνομαι ταῦτα
                     λέγων φλυηρέειν, ἀλλὰ σιγᾶν θέλω τὸ λοιπόν· νῦν δὲ ἀναγκασθεὶς ἔλεξα. γένοιτο
                     μέντοι κατὰ νόον τοι, βασιλεῦ.</q></p>
            </div>
            <div
               n="105"
               type="chapter">
               <p>ὁ μὲν δὴ ταῦτα ἀμείψατο, ξέρξης δὲ ἐς γέλωτά τε ἔτρεψε καὶ οὐκ ἐποιήσατο ὀργὴν
                  οὐδεμίαν, ἀλλ᾽ ἠπίως αὐτὸν ἀπεπέμψατο. τούτῳ δὲ ἐς λόγους ἐλθὼν ξέρξης καὶ ὕπαρχον
                  ἐν τῷ δορίσκῳ τούτῳ καταστήσας μασκάμην τὸν μεγαδόστεω, τὸν δὲ ὑπὸ δαρείου
                  σταθέντα καταπαύσας, ἐξήλαυνε τὸν στρατὸν διὰ τῆς θρηίκης ἐπὶ τὴν ἑλλάδα.</p>
            </div>
            <div
               n="106"
               type="chapter">
               <p>κατέλιπε δὲ ἄνδρα τοιόνδε μασκάμην γενόμενον, τῷ μούνῳ ξέρξης δῶρα πέμπεσκε ὡς
                  ἀριστεύοντι πάντων ὅσους αὐτὸς κατέστησε ἢ δαρεῖος ὑπάρχους, πέμπεσκε δὲ ἀνὰ πᾶν
                  ἔτος· ὣς δὲ καὶ ἀρτοξέρξης ὁ ξέρξεω τοῖσι μασκαμείοισι ἐκγόνοισι. κατέστασαν γὰρ
                  ἔτι πρότερον ταύτης τῆς ἐλάσιος ὕπαρχοι ἐν τῇ θρηίκῃ καὶ τοῦ ἑλλησπόντου πανταχῇ.
                  οὗτοι ὦν πάντες, οἵ τε ἐκ θρηίκης καὶ τοῦ ἑλλησπόντου, πλὴν τοῦ ἐν δορίσκῳ, ὑπὸ
                  ἑλλήνων ὕστερον ταύτης τῆς στρατηλασίης ἐξαιρέθησαν· τὸν δὲ ἐν δορίσκῳ μασκάμην
                  οὐδαμοί κω ἐδυνάσθησαν ἐξελεῖν, πολλῶν πειρησαμένων. διὰ τοῦτο δέ οἱ τὰ δῶρα
                  πέμπεται παρὰ τοῦ βασιλεύοντος αἰεὶ ἐν πέρσῃσι.</p>
            </div>
            <div
               n="107"
               type="chapter">
               <p>τῶν δὲ ἐξαιρεθέντων ὑπὸ ἑλλήνων οὐδένα βασιλεὺς ξέρξης ἐνόμισε εἶναι ἄνδρα ἀγαθὸν
                  εἰ μὴ βόγην μοῦνον τὸν ἐξ ἠιόνος. τοῦτον δὲ αἰνέων οὐκ ἐπαύετο καὶ τοὺς περιεόντας
                  αὐτοῦ ἐν πέρσῃσι παῖδας ἐτίμα μάλιστα, ἐπεὶ καὶ ἄξιος ἐπαίνου μεγάλου ἐγένετο
                  βόγης· ὅς, ἐπειδὴ ἐπολιορκέετο ὑπὸ ἀθηναίων καὶ κίμωνος τοῦ μιλτιάδεω, παρεὸν αὐτῷ
                  ὑπόσπονδον ἐξελθεῖν καὶ νοστῆσαι ἐς τὴν ἀσίην, οὐκ ἠθέλησε, μὴ δειλίῃ δόξειε
                  περιεῖναι βασιλέϊ, ἀλλὰ διεκαρτέρεε ἐς τὸ ἔσχατον. ὡς δ᾽ οὐδὲν ἔτι φορβῆς ἐνῆν ἐν
                  τῷ τείχεϊ, συννήσας πυρὴν μεγάλην ἔσφαξε τὰ τέκνα καὶ τὴν γυναῖκα καὶ τὰς παλλακὰς
                  καὶ τοὺς οἰκέτας καὶ ἔπειτα ἐσέβαλε ἐς τὸ πῦρ, μετὰ δὲ ταῦτα τὸν χρυσὸν ἅπαντα τὸν
                  ἐκ τοῦ ἄστεος καὶ τὸν ἄργυρον ἔσπειρε ἀπὸ τοῦ τείχεος ἐς τὸν στρυμόνα· ποιήσας δὲ
                  ταῦτα ἑωυτὸν ἐσέβαλε ἐς τὸ πῦρ. οὕτω μὲν οὗτος δικαίως αἰνέεται ἔτι καὶ ἐς τόδε
                  ὑπὸ περσέων.</p>
            </div>
            <div
               n="108"
               type="chapter">
               <p>ξέρξης δὲ ἐκ τοῦ δορίσκου ἐπορεύετο ἐπὶ τὴν ἑλλάδα, τοὺς δὲ αἰεὶ γινομένους
                  ἐμποδὼν συστρατεύεσθαι ἠνάγκαζε· ἐδεδούλωτο γάρ, ὡς καὶ πρότερόν μοι δεδήλωται, ἡ
                  μέχρι θεσσαλίης πᾶσα καὶ ἦν ὑπὸ βασιλέα δασμοφόρος, μεγαβάζου τε καταστρεψαμένου
                  καὶ ὕστερον μαρδονίου. παραμείβετο δὲ πορευόμενος ἐκ δορίσκου πρῶτα μὲν τὰ
                  σαμοθρηίκια τείχεα, τῶν ἐσχάτη πεπόλισται πρὸς ἑσπέρης πόλις τῇ οὔνομά ἐστι
                  μεσαμβρίη. ἔχεται δὲ ταύτης θασίων πόλις στρύμη, διὰ δέ σφεων τοῦ μέσου λίσος
                  ποταμὸς διαρρέει, ὃς τότε οὐκ ἀντέσχε τὸ ὕδωρ παρέχων τῷ ξέρξεω στρατῷ ἀλλ᾽
                  ἐπέλιπε. ἡ δὲ χώρη αὕτη πάλαι μὲν ἐκαλέετο γαλλαϊκή, νῦν δὲ βριαντική· ἔστι μέντοι
                  τῷ δικαιοτάτῳ τῶν λόγων καὶ αὕτη κικόνων.</p>
            </div>
            <div
               n="109"
               type="chapter">
               <p>διαβὰς δὲ τοῦ λίσου ποταμοῦ τὸ ῥέεθρον ἀπεξηρασμένον πόλις ἑλληνίδας τάσδε
                  παραμείβετο, μαρώνειαν, δίκαιαν, ἄβδηρα. ταύτας τε δὴ παρεξήιε καὶ κατὰ ταύτας
                  λίμνας ὀνομαστὰς τάσδε· μαρωνείης μὲν μεταξὺ καὶ στρύμης κειμένην ἰσμαρίδα, κατὰ
                  δὲ δίκαιαν βιστονίδα, ἐς τὴν ποταμοὶ δύο ἐσιεῖσι τὸ ὕδωρ, τραῦός τε καὶ κόμψατος·
                  κατὰ δὲ ἄβδηρα λίμνην μὲν οὐδεμίαν ἐοῦσαν ὀνομαστὴν παραμείψατο ξέρξης, ποταμὸν δὲ
                  νέστον ῥέοντα ἐς θάλασσαν. μετὰ δὲ ταύτας τὰς χώρας ἰὼν θασίων τὰς ἠπειρώτιδας
                  πόλις παρήιε, τῶν ἐν μιῇ λίμνη ἐοῦσα τυγχάνει ὡσεὶ τριήκοντα σταδίων μάλιστά κῃ
                  τὴν περίοδον, ἰχθυώδης τε καὶ κάρτα ἁλμυρή· ταύτην τὰ ὑποζύγια μοῦνα ἀρδόμενα
                  ἀνεξήρηνε· τῇ δὲ πόλι ταύτῃ οὔνομά ἐστι πίστυρος. ταύτας μὲν δὴ τὰς πόλις τὰς
                  παραθαλασσίας τε καὶ ἑλληνίδας ἐξ εὐωνύμου χειρὸς ἀπέργων παρεξήιε·</p>
            </div>
            <div
               n="110"
               type="chapter">
               <p>ἔθνεα δὲ θρηίκων δι᾽ ὧν τῆς χώρης ὁδὸν ἐποιέετο τοσάδε· παῖτοι, κίκονες, βίστονες,
                  σαπαῖοι, δερσαῖοι, ἠδωνοί, σάτραι. τούτων οἱ μὲν παρὰ θάλασσαν κατοικημένοι ἐν
                  τῇσι νηυσὶ εἵποντο· οἱ δὲ αὐτῶν τὴν μεσόγαιαν οἰκέοντες καταλεχθέντες τε ὑπ᾽ ἐμέο,
                  πλὴν σατρέων οἱ ἄλλοι πάντες πεζῇ ἀναγκαζόμενοι εἵποντο.</p>
            </div>
            <div
               n="111"
               type="chapter">
               <p>σάτραι δὲ οὐδενός κω ἀνθρώπων ὑπήκοοι ἐγένοντο ὅσον ἡμεῖς ἴδμεν, ἀλλὰ διατελέουσι
                  τὸ μέχρι ἐμέο αἰεὶ ἐόντες ἐλεύθεροι μοῦνοι θρηίκων· οἰκέουσί τε γὰρ ὄρεα ὑψηλά,
                  ἴδῃσί τε παντοίῃσι καὶ χιόνι συνηρεφέα, καί εἰσι τὰ πολέμια ἄκροι. οὗτοι οἱ τοῦ
                  διονύσου τὸ μαντήιόν εἰσι ἐκτημένοι· τὸ δὲ μαντήιον τοῦτο ἐστὶ μὲν ἐπὶ τῶν ὀρέων
                  τῶν ὑψηλοτάτων· βησσοὶ δὲ τῶν σατρέων εἰσὶ οἱ προφητεύοντες τοῦ ἱροῦ, πρόμαντις δὲ
                  ἡ χρέωσα κατά περ ἐν δελφοῖσι, καὶ οὐδὲν ποικιλώτερον.</p>
            </div>
            <div
               n="112"
               type="chapter">
               <p>παραμειψάμενος δὲ ὁ ξέρξης τὴν εἰρημένην δεύτερα τούτων παραμείβετο τείχεα τὰ
                  πιέρων, τῶν ἑνὶ φάγρης ἐστὶ οὔνομα καὶ ἑτέρῳ πέργαμος. ταύτῃ μὲν δὴ παρ᾽ αὐτὰ τὰ
                  τείχεα τὴν ὁδὸν ἐποιέετο, ἐκ δεξιῆς χειρὸς τὸ πάγγαιον ὄρος ἀπέργων, ἐὸν μέγα τε
                  καὶ ὑψηλόν, ἐν τῷ χρύσεά τε καὶ ἀργύρεα ἔνι μέταλλα, τὰ νέμονται πίερές τε καὶ
                  ὀδόμαντοι καὶ μάλιστα σάτραι.</p>
            </div>
            <div
               n="113"
               type="chapter">
               <p>ὑπεροικέοντας δὲ τὸ πάγγαιον πρὸς βορέω ἀνέμου παίονας δόβηράς τε καὶ παιόπλας
                  παρεξιὼν ἤιε πρὸς ἑσπέρην, ἐς ὃ ἀπίκετο ἐπὶ ποταμόν τε στρυμόνα καὶ πόλιν ἠιόνα,
                  τῆς ἔτι ζωὸς ἐὼν ἦρχε βόγης, τοῦ περ ὀλίγῳ πρότερον τούτων λόγον ἐποιεύμην. ἡ δὲ
                  γῆ αὕτη ἡ περὶ τὸ πάγγαιον ὄρος καλέεται φυλλίς, κατατείνουσα τὰ μὲν πρὸς ἑσπέρην
                  ἐπὶ ποταμὸν ἀγγίτην ἐκδιδόντα ἐς τὸν στρυμόνα, τὰ δὲ πρὸς μεσαμβρίην τείνουσα ἐς
                  αὐτὸν τὸν στρυμόνα, ἐς τὸν οἱ μάγοι ἐκαλλιερέοντο σφάζοντες ἵππους λευκούς.</p>
            </div>
            <div
               n="114"
               type="chapter">
               <p>φαρμακεύσαντες δὲ ταῦτα ἐς τὸν ποταμὸν καὶ ἄλλα πολλὰ πρὸς τούτοισι, ἐν ἐννέα
                  ὁδοῖσι τῇσι ἠδωνῶν ἐπορεύοντο κατὰ τὰς γεφύρας, τὸν στρυμόνα εὑρόντες ἐζευγμένον.
                  ἐννέα δὲ ὁδοὺς πυνθανόμενοι τὸν χῶρον τοῦτον καλέεσθαι, τοσούτους ἐν αὐτῷ παῖδάς
                  τε καὶ παρθένους ἀνδρῶν τῶν ἐπιχωρίων ζώοντας κατώρυσσον. περσικὸν δὲ τὸ ζώοντας
                  κατορύσσειν, ἐπεὶ καὶ ἄμηστριν τὴν ξέρξεω γυναῖκα πυνθάνομαι γηράσασαν δὶς ἑπτὰ
                  περσέων παῖδας, ἐόντων ἐπιφανέων ἀνδρῶν, ὑπὲρ ἑωυτῆς τῷ ὑπὸ γῆν λεγομένῳ εἶναι θεῷ
                  ἀντιχαρίζεσθαι κατορύσσουσαν.</p>
            </div>
            <div
               n="115"
               type="chapter">
               <p>ὡς δὲ ἀπὸ τοῦ στρυμόνος ἐπορεύετο ὁ στρατός, ἐνθαῦτα πρὸς ἡλίου δυσμέων ἐστὶ
                  αἰγιαλὸς ἐν τῷ οἰκημένην ἄργιλον πόλιν ἑλλάδα παρεξήιε· αὕτη δὲ καὶ ἡ κατύπερθε
                  ταύτης καλέεται βισαλτίη. ἐνθεῦτεν δὲ κόλπον τὸν ἐπὶ ποσιδηίου ἐξ ἀριστερῆς χειρὸς
                  ἔχων ἤιε διὰ συλέος πεδίου καλεομένου, στάγιρον πόλιν ἑλλάδα παραμειβόμενος, καὶ
                  ἀπίκετο ἐς ἄκανθον, ἅμα ἀγόμενος τούτων ἕκαστον τῶν ἐθνέων καὶ τῶν περὶ τὸ
                  πάγγαιον ὄρος οἰκεόντων, ὁμοίως καὶ τῶν πρότερον κατέλεξα, τοὺς μὲν παρὰ θάλασσαν
                  ἔχων οἰκημένους ἐν νηυσὶ στρατευομένους, τοὺς δ᾽ ὑπὲρ θαλάσσης πεζῇ ἑπομένους. τὴν
                  δὲ ὁδὸν ταύτην, τῇ βασιλεὺς ξέρξης τὸν στρατὸν ἤλασε, οὔτε συγχέουσι θρήικες οὔτ᾽
                  ἐπισπείρουσι, σέβονταί τε μεγάλως τὸ μέχρι ἐμέο.</p>
            </div>
            <div
               n="116"
               type="chapter">
               <p>ὡς δὲ ἄρα ἐς τὴν ἄκανθον ἀπίκετο, ξεινίην τε ὁ ξέρξης τοῖσι ἀκανθίοισι προεῖπε καὶ
                  ἐδωρήσατό σφεας ἐσθῆτι μηδικῇ ἐπαίνεέ τε, ὁρέων αὐτοὺς προθύμους ἐόντας ἐς τὸν
                  πόλεμον καὶ τὸ ὄρυγμα ἀκούων .....</p>
            </div>
            <div
               n="117"
               type="chapter">
               <p>ἐν ἀκάνθῳ δὲ ἐόντος ξέρξεω συνήνεικε ὑπὸ νούσου ἀποθανεῖν τὸν ἐπεστεῶτα τῆς
                  διώρυχος ἀρταχαίην, δόκιμον ἐόντα παρὰ ξέρξῃ καὶ γένος ἀχαιμενίδην, μεγάθεΐ τε
                  μέγιστον ἐόντα περσέων ἀπὸ γὰρ πέντε πήχεων βασιληίων ἀπέλειπε τέσσερας δακτύλους
                  φωνέοντά τε μέγιστον ἀνθρώπων· ὥστε ξέρξην συμφορὴν ποιησάμενον μεγάλην ἐξενεῖκαί
                  τε αὐτὸν κάλλιστα καὶ θάψαι· ἐτυμβοχόεε δὲ πᾶσα ἡ στρατιή. τούτῳ δὲ τῷ ἀρταχαίῃ
                  θύουσι ἀκάνθιοι ἐκ θεοπροπίου ὡς ἥρωϊ, ἐπονομάζοντες τὸ οὔνομα. βασιλεὺς μὲν δὴ
                  ξέρξης ἀπολομένου ἀρταχαίεω ἐποιέετο συμφορήν.</p>
            </div>
            <div
               n="118"
               type="chapter">
               <p>οἱ δὲ ὑποδεκόμενοι ἑλλήνων τὴν στρατιὴν καὶ δειπνίζοντες ξέρξην ἐς πᾶν κακοῦ
                  ἀπίκατο οὕτω ὥστε ἀνάστατοι ἐκ τῶν οἴκων ἐγίνοντο· ὅκου γε θασίοισι ὑπὲρ τῶν ἐν τῇ
                  ἠπείρῳ πολίων τῶν σφετέρων δεξαμένοισι τὴν ξέρξεω στρατιὴν καὶ δειπνίσασι
                  ἀντίπατρος ὁ ὀργέος ἀραιρημένος, τῶν ἀστῶν ἀνὴρ δόκιμος ὅμοια τῷ μάλιστα, ἀπέδεξε
                  ἐς τὸ δεῖπνον τετρακόσια τάλαντα ἀργυρίου τετελεσμένα.</p>
            </div>
            <div
               n="119"
               type="chapter">
               <p>ὣς δὲ παραπλησίως καὶ ἐν τῇσι ἄλλῃσι πόλισι οἱ ἐπεστεῶτες ἀπεδείκνυσαν τὸν λόγον.
                  τὸ γὰρ δεῖπνον τοιόνδε τι ἐγίνετο, οἷα ἐκ πολλοῦ χρόνου προειρημένον καὶ περὶ
                  πολλοῦ ποιευμένων. τοῦτο μέν, ὡς ἐπύθοντο τάχιστα τῶν κηρύκων τῶν περιαγγελλόντων,
                  δασάμενοι σῖτον ἐν τῇσι πόλισι οἱ ἀστοὶ ἄλευρά τε καὶ ἄλφιτα ἐποίευν πάντες ἐπὶ
                  μῆνας συχνούς· τοῦτο δέ, κτήνεα ἐσίτευον ἐξευρίσκοντες τιμῆς τὰ κάλλιστα, ἔτρεφόν
                  τε ὄρνιθας χερσαίους καὶ λιμναίους ἔν τε οἰκήμασι καὶ λάκκοισι, ἐς ὑποδοχὰς τοῦ
                  στρατοῦ· τοῦτο δέ, χρύσεά τε καὶ ἀργύρεα ποτήριά τε καὶ κρητῆρας ἐποιεῦντο καὶ τὰ
                  ἄλλα ὅσα ἐπὶ τράπεζαν τιθέαται πάντα· ταῦτα μὲν αὐτῷ τε βασιλέϊ καὶ τοῖσι
                  ὁμοσίτοισι μετ᾽ ἐκείνου ἐπεποίητο, τῇ δὲ ἄλλῃ στρατιῇ τὰ ἐς φορβὴν μοῦνα
                  τασσόμενα. ὅκως δὲ ἀπίκοιτο ἡ στρατιή, σκηνὴ μὲν ἔσκε πεπηγυῖα ἑτοίμη ἐς τὴν αὐτὸς
                  σταθμὸν ποιεέσκετο ξέρξης, ἡ δὲ ἄλλη στρατιὴ ἔσκε ὑπαίθριος. ὡς δὲ δείπνου γίνοιτο
                  ὥρη, οἱ μὲν δεκόμενοι ἔχεσκον πόνον, οἱ δὲ, ὅκως πλησθέντες νύκτα αὐτοῦ ἀγάγοιεν,
                  τῇ ὑστεραίῃ τήν τε σκηνὴν ἀνασπάσαντες καὶ τὰ ἔπιπλα πάντα λαβόντες οὕτω
                  ἀπελαύνεσκον, λείποντες οὐδὲν ἀλλὰ φερόμενοι.</p>
            </div>
            <div
               n="120"
               type="chapter">
               <p>ἔνθα δὴ μεγακρέοντος ἀνδρὸς ἀβδηρίτεω ἔπος εὖ εἰρημένον ἐγένετο, ὃς συνεβούλευσε
                  ἀβδηρίτῃσι πανδημεὶ αὐτοὺς καὶ γυναῖκας, ἐλθόντας ἐς τὰ σφέτερα ἱρά, ἵζεσθαι
                  ἱκέτας τῶν θεῶν παραιτεομένους καὶ τὸ λοιπόν σφι ἀπαμύνειν τῶν ἐπιόντων κακῶν τὰ
                  ἡμίσεα, τῶν τε παροιχομένων ἔχειν σφι μεγάλην χάριν, ὅτι βασιλεὺς ξέρξης οὐ δὶς
                  ἑκάστης ἡμέρης ἐνόμισε σῖτον αἱρέεσθαι· παρέχειν γὰρ ἂν ἀβδηρίτῃσι, εἰ καὶ ἄριστον
                  προείρητο ὅμοια τῷ δείπνῳ παρασκευάζειν, ἢ μὴ ὑπομένειν ξέρξην ἐπιόντα ἢ
                  καταμείναντας κάκιστα πάντων ἀνθρώπων διατριβῆναι.</p>
            </div>
            <div
               n="121"
               type="chapter">
               <p>οἱ μὲν δὴ πιεζόμενοι ὅμως τὸ ἐπιτασσόμενον ἐπετέλεον. ξέρξης δὲ ἐκ τῆς ἀκάνθου,
                  ἐντειλάμενος τοῖσι στρατηγοῖσι τοῦ ναυτικοῦ στρατοῦ ὑπομένειν ἐν θέρμῃ, ἀπῆκε ἀπ᾽
                  ἑωυτοῦ πορεύεσθαι τὰς νέας, θέρμῃ δὲ τῇ ἐν τῷ θερμαίῳ κόλπῳ οἰκημένῃ, ἀπ᾽ ἧς καὶ ὁ
                  κόλπος οὗτος τὴν ἐπωνυμίην ἔχει· ταύτῃ γὰρ ἐπυνθάνετο συντομώτατον εἶναι. μέχρι
                  μὲν γὰρ ἀκάνθου ὧδε τεταγμένος ὁ στρατὸς ἐκ δορίσκου τὴν ὁδὸν ἐποιέετο. τρεῖς
                  μοίρας ὁ ξέρξης δασάμενος πάντα τὸν πεζὸν στρατόν, μίαν αὐτέων ἔταξε παρὰ θάλασσαν
                  ἰέναι ὁμοῦ τῷ ναυτικῷ· ταύτης μὲν δὴ ἐστρατήγεον μαρδόνιός τε καὶ μασίστης· ἑτέρη
                  δὲ τεταγμένη ἤιε τοῦ στρατοῦ τριτημορὶς τὴν μεσόγαιαν, τῆς ἐστρατήγεον
                  τριτανταίχμης τε καὶ γέργις· ἡ δὲ τρίτη τῶν μοιρέων, μετ᾽ ἧς ἐπορεύετο αὐτὸς
                  ξέρξης, ἤιε μὲν τὸ μέσον αὐτέων, στρατηγοὺς δὲ παρείχετο σμερδομένεά τε καὶ
                  μεγάβυζον.</p>
            </div>
            <div
               n="122"
               type="chapter">
               <p>ὁ μέν νυν ναυτικὸς στρατὸς ὡς ἀπείθη ὑπὸ ξέρξεω καὶ διεξέπλωσε τὴν διώρυχα τὴν ἐν
                  τῷ ἄθῳ γενομένην, διέχουσαν δὲ ἐς κόλπον ἐν τῷ ἄσσα τε πόλις καὶ πίλωρος καὶ
                  σίγγος καὶ σάρτη οἴκηνται, ἐνθεῦτεν, ὡς καὶ ἐκ τουτέων τῶν πολίων στρατιὴν
                  παρέλαβε, ἔπλεε ἀπειμένος ἐς τὸν θερμαῖον κόλπον. κάμπτων δὲ ἄμπελον τὴν τορωναίην
                  ἄκρην παραμείβετο ἑλληνίδας τε τάσδε πόλις, ἐκ τῶν νέας τε καὶ στρατιὴν
                  παρελάμβανε, τορώνην, γαληψόν, σερμύλην, μηκύβερναν, ὄλυνθον· ἡ μέν νυν χώρη αὕτη
                  σιθωνίη καλέεται.</p>
            </div>
            <div
               n="123"
               type="chapter">
               <p>ὁ δὲ ναυτικὸς στρατὸς ὁ ξέρξεω συντάμνων ἀπ᾽ ἀμπέλου ἄκρης ἐπὶ καναστραῖον ἄκρην,
                  τὸ δὴ πάσης τῆς παλλήνης ἀνέχει μάλιστα, ἐνθεῦτεν νέας τε καὶ στρατιὴν παρελάμβανε
                  ἐκ ποτειδαίης καὶ ἀφύτιος καὶ νέης πόλιος καὶ αἰγῆς καὶ θεράμβω καὶ σκιώνης καὶ
                  μένδης καὶ σάνης· αὗται γάρ εἰσι αἱ τὴν νῦν παλλήνην πρότερον δὲ φλέγρην
                  καλεομένην νεμόμεναι. παραπλέων δὲ καὶ ταύτην τὴν χώρην ἔπλεε ἐς τὸ προειρημένον,
                  παραλαμβάνων στρατιὴν καὶ ἐκ τῶν προσεχέων πολίων τῇ παλλήνῃ, ὁμουρεουσέων δὲ τῷ
                  θερμαίῳ κόλπῳ, τῇσι οὐνόματά ἐστι τάδε, λίπαξος, κώμβρεια, λισαί, γίγωνος, κάμψα,
                  σμίλα, αἴνεια· ἡ δὲ τουτέων χώρη κροσσαίη ἔτι καὶ ἐς τόδε καλέεται. ἀπὸ δὲ
                  αἰνείης, ἐς τὴν ἐτελεύτων καταλέγων τὰς πόλις, ἀπὸ ταύτης ἤδη ἐς αὐτόν τε τὸν
                  θερμαῖον κόλπον ἐγίνετο τῷ ναυτικῷ στρατῷ ὁ πλόος καὶ γῆν τὴν μυγδονίην, πλέων δὲ
                  ἀπίκετο ἔς τε τὴν προειρημένην θέρμην καὶ σίνδον τε πόλιν καὶ χαλέστρην ἐπὶ τὸν
                  ἄξιον ποταμόν, ὃς οὐρίζει χώρην τὴν μυγδονίην τε καὶ βοττιαιίδα, τῆς ἔχουσι τὸ
                  παρὰ θάλασσαν, στεινὸν χωρίον, πόλιες ἴχναι τε καὶ πέλλα.</p>
            </div>
            <div
               n="124"
               type="chapter">
               <p><seg
                     n="1">ὁ μὲν δὴ ναυτικὸς στρατὸς αὐτοῦ περὶ ἄξιον ποταμὸν καὶ πόλιν θέρμην καὶ
                     τὰς μεταξὺ πόλις τούτων περιμένων βασιλέα ἐστρατοπεδεύετο. ξέρξης δὲ καὶ ὁ
                     πεζὸς στρατὸς ἐπορεύετο ἐκ τῆς ἀκάνθου τὴν μεσόγαιαν τάμνων τῆς ὁδοῦ,
                     βουλόμενος ἐς τὴν θέρμην ἀπικέσθαι. ἐπορεύετο δὲ διὰ τῆς παιονικῆς καὶ
                     κρηστωνικῆς ἐπὶ ποταμὸν<placeName>χείδωρον</placeName>, ὃς ἐκ κρηστωναίων
                     ἀρξάμενος ῥέει διὰ μυγδονίης χώρης καὶ ἐξιεῖ παρὰ τὸ ἕλος τὸ ἐπ᾽ ἀξίῳ
                     ποταμῷ.</seg></p>
            </div>
            <div
               n="125"
               type="chapter">
               <p>πορευομένῳ δὲ ταύτῃ λέοντές οἱ ἐπεθήκαντο τῇσι σιτοφόροισι καμήλοισι·
                  καταφοιτῶντες γὰρ οἱ λέοντες τὰς νύκτας καὶ λείποντες τὰ σφέτερα ἤθεα ἄλλου μὲν
                  οὐδενὸς ἅπτοντο οὔτε ὑποζυγίου οὔτε ἀνθρώπου, οἱ δὲ τὰς καμήλους ἐκεράϊζον μούνας.
                  θωμάζω δὲ τὸ αἴτιον, ὅ τι κοτὲ ἦν τῶν ἄλλων τὸ ἀναγκάζον ἀπεχομένους τοὺς λέοντας
                  τῇσι καμήλοισι ἐπιτίθεσθαι, τὸ μήτε πρότερον ὀπώπεσαν θηρίον μήτ᾽ ἐπεπειρέατο
                  αὐτοῦ.</p>
            </div>
            <div
               n="126"
               type="chapter">
               <p>εἰσὶ δὲ κατὰ ταῦτα τὰ χωρία καὶ λέοντες πολλοὶ καὶ βόες ἄγριοι, τῶν τὰ κέρεα
                  ὑπερμεγάθεά ἐστι τὰ ἐς ἕλληνας φοιτῶντα. οὖρος δὲ τοῖσι λέουσί ἐστι ὅ τε δι᾽
                  ἀβδήρων ῥέων ποταμὸς νέστος καὶ ὁ δι᾽ ἀκαρνανίης ῥέων ἀχελῷος· οὔτε γὰρ τὸ πρὸς
                  τὴν ἠῶ τοῦ νέστου οὐδαμόθι πάσης τῆς ἔμπροσθε εὐρώπης ἴδοι τις ἂν λέοντα, οὔτε
                  πρὸς ἑσπέρης τοῦ ἀχελῴου ἐν τῇ ἐπιλοίπῳ ἠπείρῳ, ἀλλ᾽ ἐν τῇ μεταξὺ τούτων τῶν
                  ποταμῶν γίνονται.</p>
            </div>
            <div
               n="127"
               type="chapter">
               <p>ὡς δὲ ἐς τὴν θέρμην ἀπίκετο ὁ ξέρξης, ἵδρυσε αὐτοῦ τὴν στρατιήν. ἐπέσχε δὲ ὁ
                  στρατὸς αὐτοῦ στρατοπεδευόμενος τὴν παρὰ θάλασσαν χώρην τοσήνδε, ἀρξάμενος ἀπὸ
                  θέρμης πόλιος καὶ τῆς μυγδονίης μέχρι λυδίεώ τε ποταμοῦ καὶ ἁλιάκμονος, οἳ
                  οὐρίζουσι γῆν τὴν βοττιαιίδα τε καὶ μακεδονίδα, ἐς τὠυτὸ ῥέεθρον τὸ ὕδωρ
                  συμμίσγοντες. ἐστρατοπεδεύοντο μὲν δὴ ἐν τούτοισι τοῖσι χωρίοισι οἱ βάρβαροι, τῶν
                  δὲ καταλεχθέντων τούτων ποταμῶν ἐκ κρηστωναίων
                  ῥέων<placeName>χείδωρος</placeName>μοῦνος οὐκ ἀντέχρησε τῇ στρατιῇ πινόμενος ἀλλ᾽
                  ἐπέλιπε.</p>
            </div>
            <div
               n="128"
               type="chapter">
               <p>ξέρξης δὲ ὁρέων ἐκ τῆς θέρμης ὄρεα τὰ θεσσαλικά, τόν τε ὄλυμπον καὶ τὴν ὄσσαν,
                  μεγάθεϊ τε ὑπερμήκεα ἐόντα, διὰ μέσου τε αὐτῶν αὐλῶνα στεινὸν πυνθανόμενος εἶναι,
                  δι᾽ οὗ ῥέει ὁ πηνειός, ἀκούων τε ταύτῃ εἶναι ὁδὸν ἐς θεσσαλίην φέρουσαν, ἐπεθύμησε
                  πλώσας θεήσασθαι τὴν ἐκβολὴν τοῦ πηνειοῦ, ὅτι τὴν ἄνω ὁδὸν ἔμελλε ἐλᾶν διὰ
                  μακεδόνων τῶν κατύπερθε οἰκημένων ἐς περραιβοὺς παρὰ γόννον πόλιν· ταύτῃ γὰρ
                  ἀσφαλέστατον ἐπυνθάνετο εἶναι. ὡς δὲ ἐπεθύμησε, καὶ ἐποίεε ταῦτα. ἐσβὰς ἐς
                  σιδωνίην νέα, ἐς τήν περ ἐσέβαινε αἰεὶ ὅκως τι ἐθέλοι τοιοῦτο ποιῆσαι, ἀνέδεξε
                  σημήιον καὶ τοῖσι ἄλλοισι ἀνάγεσθαι, καταλιπὼν αὐτοῦ τὸν πεζὸν στρατόν. ἐπεὶ δὲ
                  ἀπίκετο καὶ ἐθεήσατο ξέρξης τὴν ἐκβολὴν τοῦ πηνειοῦ, ἐν θώματι μεγάλῳ ἐνέσχετο,
                  καλέσας δὲ τοὺς κατηγεμόνας τῆς ὁδοῦ εἴρετο εἰ τὸν ποταμὸν ἔστι παρατρέψαντα ἑτέρῃ
                  ἐς θάλασσαν ἐξαγαγεῖν.</p>
            </div>
            <div
               n="129"
               type="chapter">
               <p>τὴν δὲ θεσσαλίην λόγος ἐστὶ τὸ παλαιὸν εἶναι λίμνην, ὥστε γε συγκεκληιμένην
                  πάντοθεν ὑπερμήκεσι ὄρεσι· τὰ μὲν γὰρ αὐτῆς πρὸς τὴν ἠῶ ἔχοντα τό τε πήλιον ὄρος
                  καὶ ἡ ὄσσα ἀποκληίει συμμίσγοντα τὰς ὑπωρείας ἀλλήλοισι, τὰ δὲ πρὸς βορέω ἀνέμου
                  ὄλυμπος, τὰ δὲ πρὸς ἑσπέρην πίνδος, τὰ δὲ πρὸς μεσαμβρίην τε καὶ ἄνεμον νότον ἡ
                  ὄθρυς. τὸ μέσον δὲ τούτων τῶν λεχθέντων ὀρέων ἡ θεσσαλίη ἐστί, ἐοῦσα κοίλη. ὥστε
                  ὦν ποταμῶν ἐς αὐτὴν καὶ ἄλλων συχνῶν ἐσβαλλόντων πέντε δὲ τῶν δοκίμων μάλιστα
                  τῶνδε, πηνειοῦ καὶ ἀπιδανοῦ καὶ ὀνοχώνου καὶ ἐνιπέος καὶ παμίσου, οἱ μέν νυν ἐς τὸ
                  πεδίον τοῦτο συλλεγόμενοι ἐκ τῶν ὀρέων τῶν περικληιόντων τὴν θεσσαλίην
                  ὀνομαζόμενοι δι᾽ ἑνὸς αὐλῶνος καὶ τούτου στεινοῦ ἔκροον ἔχουσι ἐς θάλασσαν,
                  προσυμμίσγοντες τὸ ὕδωρ πάντες ἐς τὠυτό· ἐπεὰν δὲ συμμιχθέωσι τάχιστα, ἐνθεῦτεν
                  ἤδη ὁ πηνειὸς τῷ οὐνόματι κατακρατέων ἀνωνύμους τοὺς ἄλλους εἶναι ποιέει. τὸ δὲ
                  παλαιὸν λέγεται, οὐκ ἐόντος κω τοῦ αὐλῶνος καὶ διεκρόου τούτου, τοὺς ποταμοὺς
                  τούτους καὶ πρὸς τοῖσι ποταμοῖσι τούτοισι τὴν βοιβηίδα λίμνην οὔτε ὀνομάζεσθαι
                  κατά περ νῦν ῥέειν τε οὐδὲν ἧσσον ἢ νῦν, ῥέοντας δὲ ποιέειν τὴν θεσσαλίην πᾶσαν
                  πέλαγος. αὐτοὶ μέν νυν θεσσαλοί φασι ποσειδέωνα ποιῆσαι τὸν αὐλῶνα δι᾽ οὗ ῥέει ὁ
                  πηνειός, οἰκότα λέγοντες· ὅστις γὰρ νομίζει ποσειδέωνα τὴν γῆν σείειν καὶ τὰ
                  διεστεῶτα ὑπὸ σεισμοῦ τοῦ θεοῦ τούτου ἔργα εἶναι καὶ ἂν ἐκεῖνο ἰδὼν φαίη
                  ποσειδέωνα ποιῆσαι· ἔστι γὰρ σεισμοῦ ἔργον, ὡς ἐμοὶ ἐφαίνετο εἶναι, ἡ διάστασις
                  τῶν ὀρέων.</p>
            </div>
            <div
               n="130"
               type="chapter">
               <p>οἱ δὲ κατηγεόμενοι, εἰρομένου ξέρξεω εἰ ἔστι ἄλλη ἔξοδος ἐς θάλασσαν τῷ πηνειῷ,
                  ἐξεπιστάμενοι ἀτρεκέως εἶπον·<q
                     n="307"
                     who="#guides">βασιλεῦ, ποταμῷ τούτῳ οὐκ ἔστι ἄλλη ἐξήλυσις ἐς θάλασσαν
                     κατήκουσα, ἀλλ᾽ ἥδε αὐτή· ὄρεσι γὰρ περιεστεφάνωται πᾶσα θεσσαλίη.</q>ξέρξην δὲ
                  λέγεται εἰπεῖν πρὸς ταῦτα·<q
                     n="308"
                     who="#Xerxes">σοφοὶ ἄνδρες εἰσὶ θεσσαλοί. ταῦτ᾽ ἄρα πρὸ πολλοῦ ἐφυλάσσοντο
                     γνωσιμαχέοντες καὶ τἆλλα καὶ ὅτι χώρην ἄρα εἶχον εὐαίρετόν τε καὶ ταχυάλωτον.
                     τὸν γὰρ ποταμὸν πρῆγμα ἂν ἦν μοῦνον ἐπεῖναί σφεων ἐπὶ τὴν χώρην, χώματι ἐκ τοῦ
                     αὐλῶνος ἐκβιβάσαντα καὶ παρατρέψαντα δι᾽ ὧν νῦν ῥέει ῥεέθρων, ὥστε θεσσαλίην
                     πᾶσαν ἔσω τῶν ὀρέων ὑπόβρυχα γενέσθαι.</q>ταῦτα δὲ ἔχοντα ἔλεγε ἐς τοὺς ἀλεύεω
                  παῖδας, ὅτι πρῶτοι ἑλλήνων ἐόντες θεσσαλοὶ ἔδοσαν ἑωυτοὺς βασιλέϊ, δοκέων ὁ ξέρξης
                  ἀπὸ παντός σφεας τοῦ ἔθνεος ἐπαγγέλλεσθαι φιλίην. εἴπας δὲ ταῦτα καὶ θεησάμενος
                  ἀπέπλεε ἐς τὴν θέρμην.</p>
            </div>
            <div
               n="131"
               type="chapter">
               <p>ὁ μὲν δὴ περὶ πιερίην διέτριβε ἡμέρας συχνάς· τὸ γὰρ δὴ ὄρος τὸ μακεδονικὸν ἔκειρε
                  τῆς στρατιῆς τριτημορίς, ἵνα ταύτῃ διεξίῃ ἅπασα ἡ στρατιὴ ἐς περραιβούς. οἱ δὲ δὴ
                  κήρυκες οἱ ἀποπεμφθέντες ἐς τὴν ἑλλάδα ἐπὶ γῆς αἴτησιν ἀπίκατο, οἱ μὲν κεινοί, οἱ
                  δὲ φέροντες γῆν τε καὶ ὕδωρ.</p>
            </div>
            <div
               n="132"
               type="chapter">
               <p>τῶν δὲ δόντων ταῦτα ἐγένοντο οἵδε· θεσσαλοί, δόλοπες, ἐνιῆνες, περραιβοί, λοκροί,
                  μάγνητες, μηλιέες, ἀχαιοὶ οἱ φθιῶται, καὶ θηβαῖοι καὶ οἱ ἄλλοι βοιωτοὶ πλὴν
                  θεσπιέων τε καὶ πλαταιέων. ἐπὶ τούτοισι οἱ ἕλληνες ἔταμον ὅρκιον οἱ τῷ βαρβάρῳ
                  πόλεμον ἀειρόμενοι· τὸ δὲ ὅρκιον ὧδε εἶχε· ὅσοι τῷ πέρσῃ ἔδοσαν σφέας αὐτοὺς
                  ἕλληνες ἐόντες, μὴ ἀναγκασθέντες, καταστάντων σφι εὖ τῶν πρηγμάτων, τούτους
                  δεκατεῦσαι τῷ ἐν δελφοῖσι θεῷ. τὸ μὲν δὴ ὅρκιον ὧδε εἶχε τοῖσι ἕλλησι.</p>
            </div>
            <div
               n="133"
               type="chapter">
               <p>ἐς δὲ ἀθήνας καὶ σπάρτην οὐκ ἀπέπεμψε ξέρξης ἐπὶ γῆς αἴτησιν κήρυκας τῶνδε εἵνεκα·
                  πρότερον δαρείου πέμψαντος ἐπ᾽ αὐτὸ τοῦτο, οἱ μὲν αὐτῶν τοὺς αἰτέοντας ἐς τὸ
                  βάραθρον, οἱ δ᾽ ἐς φρέαρ ἐμβαλόντες ἐκέλευον γῆν τε καὶ ὕδωρ ἐκ τούτων φέρειν παρὰ
                  βασιλέα. τούτων μὲν εἵνεκα οὐκ ἔπεμψε ξέρξης τοὺς αἰτήσοντας. ὅ τι δὲ τοῖσι
                  ἀθηναίοισι ταῦτα ποιήσασι τοὺς κήρυκας συνήνεικε ἀνεθέλητον γενέσθαι, οὐκ ἔχω
                  εἶπαι, πλὴν ὅτι σφέων ἡ χώρη καὶ ἡ πόλις ἐδηιώθη, ἀλλὰ τοῦτο οὐ διὰ ταύτην τὴν
                  αἰτίην δοκέω γενέσθαι.</p>
            </div>
            <div
               n="134"
               type="chapter">
               <p>τοῖσι δὲ ὦν λακεδαιμονίοισι μῆνις κατέσκηψε ταλθυβίου τοῦ ἀγαμέμνονος κήρυκος. ἐν
                  γὰρ σπάρτῃ ἐστὶ ταλθυβίου ἱρόν, εἰσὶ δὲ καὶ ἀπόγονοι ταλθυβίου ταλθυβιάδαι
                  καλεόμενοι, τοῖσι αἱ κηρυκηίαι αἱ ἐκ σπάρτης πᾶσαι γέρας δέδονται. μετὰ δὲ ταῦτα
                  τοῖσι σπαρτιήτῃσι καλλιερῆσαι θυομένοισι οὐκ ἐδύνατο. τοῦτο δ᾽ ἐπὶ χρόνον συχνὸν
                  ἦν σφι. ἀχθομένων δὲ καὶ συμφορῇ χρεωμένων λακεδαιμονίων, ἁλίης τε πολλάκις
                  συλλεγομένης καὶ κήρυγμα τοιόνδε ποιευμένων, εἴ τις βούλοιτο λακεδαιμονίων πρὸ τῆς
                  σπάρτης ἀποθνῄσκειν, σπερθίης τε ὁ ἀνηρίστου καὶ βοῦλις ὁ νικόλεω, ἄνδρες
                  σπαρτιῆται φύσι τε γεγονότες εὖ καὶ χρήμασι ἀνήκοντες ἐς τὰ πρῶτα, ἐθελονταὶ
                  ὑπέδυσαν ποινὴν τείσειν ξέρξῃ τῶν δαρείου κηρύκων τῶν ἐν σπάρτῃ ἀπολομένων. οὕτω
                  σπαρτιῆται τούτους ὡς ἀποθανεομένους ἐς μήδους ἀπέπεμψαν.</p>
            </div>
            <div
               n="135"
               type="chapter">
               <p>αὕτη τε ἡ τόλμα τούτων τῶν ἀνδρῶν θώματος ἀξίη καὶ τάδε πρὸς τούτοισι τὰ ἔπεα.
                  πορευόμενοι γὰρ ἐς σοῦσα ἀπικνέονται παρὰ ὑδάρνεα· ὁ δὲ ὑδάρνης ἦν μὲν γένος
                  πέρσης, στρατηγὸς δὲ τῶν παραθαλασσίων ἀνθρώπων τῶν ἐν τῇ ἀσίῃ· ὅς σφεας ξείνια
                  προθέμενος ἱστία, ξεινίζων δὲ εἴρετο λέγων τάδε·<q
                     n="309"
                     who="#Hydarnes">ἄνδρες λακεδαιμόνιοι, τί δὴ φεύγετε βασιλέϊ φίλοι γενέσθαι;
                     ὁρᾶτε γὰρ ὡς ἐπίσταται βασιλεὺς ἄνδρας ἀγαθοὺς τιμᾶν, ἐς ἐμέ τε καὶ τὰ ἐμὰ
                     πρήγματα ἀποβλέποντες. οὕτω δὲ καὶ ὑμεῖς εἰ δοίητε ὑμέας αὐτοὺς βασιλέϊ
                     δεδόξωσθε γὰρ πρὸς αὐτοῦ ἄνδρες εἶναι ἀγαθοί , ἕκαστος ἂν ὑμέων ἄρχοι γῆς
                     ἑλλάδος δόντος βασιλέος.</q>πρὸς ταῦτα ὑπεκρίναντο τάδε·<q
                     n="310"
                     who="#Sperthias-and-Bulis">ὕδαρνες, οὐκ ἐξ ἴσου γίνεται ἡ συμβουλίη ἡ ἐς ἡμέας
                     τείνουσα. τοῦ μὲν γὰρ πεπειρημένος συμβουλεύεις, τοῦ δὲ ἄπειρος ἐών· τὸ μὲν γὰρ
                     δοῦλος εἶναι ἐξεπίστεαι, ἐλευθερίης δὲ οὔκω ἐπειρήθης, οὔτ᾽ εἰ ἔστι γλυκὺ οὔτ᾽
                     εἰ μή. εἰ γὰρ αὐτῆς πειρήσαιο, οὐκ ἂν δόρασι συμβουλεύοις ἡμῖν περὶ αὐτῆς
                     μάχεσθαι, ἀλλὰ καὶ πελέκεσι.</q></p>
            </div>
            <div
               n="136"
               type="chapter">
               <p>ταῦτα μὲν ὑδάρνεα ἀμείψαντο. ἐνθεῦτεν δὲ ὡς ἀνέβησαν ἐς σοῦσα καὶ βασιλέϊ ἐς ὄψιν
                  ἦλθον, πρῶτα μὲν τῶν δορυφόρων κελευόντων καὶ ἀνάγκην σφι προσφερόντων προσκυνέειν
                  βασιλέα προσπίπτοντας, οὐκ ἔφασαν ὠθεόμενοι πρὸς αὐτῶν ἐπὶ κεφαλὴν ποιήσειν ταῦτα
                  οὐδαμά· οὔτε γάρ σφι ἐν νόμῳ εἶναι ἄνθρωπον προσκυνέειν οὔτε κατὰ ταῦτα ἥκειν. ὡς
                  δὲ ἀπεμαχέσαντο τοῦτο, δεύτερά σφι λέγουσι τάδε καὶ λόγου τοιοῦδε ἐχόμενα·<q
                     n="311"
                     who="#Sperthias-and-Bulis">ὦ βασιλεῦ μήδων, ἔπεμψαν ἡμέας λακεδαιμόνιοι ἀντὶ
                     τῶν ἐν σπάρτῃ ἀπολομένων κηρύκων ποινὴν ἐκείνων τείσοντας.</q>λέγουσι δὴ
                  αὐτοῖσι ταῦτα ξέρξης ὑπὸ μεγαλοφροσύνης οὐκ ἔφη ὅμοιος ἔσεσθαι λακεδαιμονίοισι·
                  κείνους μὲν γὰρ συγχέαι τὰ πάντων ἀνθρώπων νόμιμα ἀποκτείναντας κήρυκας, αὐτὸς δὲ
                  τὰ ἐκείνοισι ἐπιπλήσσει ταῦτα οὐ ποιήσειν, οὐδὲ ἀνταποκτείνας ἐκείνους ἀπολύσειν
                  λακεδαιμονίους τῆς αἰτίης.</p>
            </div>
            <div
               n="137"
               type="chapter">
               <p>οὕτω ἡ ταλθυβίου μῆνις καὶ ταῦτα ποιησάντων σπαρτιητέων ἐπαύσατο τὸ παραυτίκα,
                  καίπερ ἀπονοστησάντων ἐς σπάρτην σπερθίεώ τε καὶ βούλιος. χρόνῳ δὲ μετέπειτα πολλῷ
                  ἐπηγέρθη κατὰ τὸν πελοποννησίων καὶ ἀθηναίων πόλεμον, ὡς λέγουσι λακεδαιμόνιοι.
                  τοῦτό μοι ἐν τοῖσι θειότατον φαίνεται γενέσθαι. ὅτι μὲν γὰρ κατέσκηψε ἐς ἀγγέλους
                  ἡ ταλθυβίου μῆνις οὐδὲ ἐπαύσατο πρὶν ἢ ἐξῆλθε, τὸ δίκαιον οὕτω ἔφερε· τὸ δὲ
                  συμπεσεῖν ἐς τοὺς παῖδας τῶν ἀνδρῶν τούτων τῶν ἀναβάντων πρὸς βασιλέα διὰ τὴν
                  μῆνιν, ἐς νικόλαν τε τὸν βούλιος καὶ ἐς ἀνήριστον τὸν σπερθίεω, ὃς εἷλε ἁλιέας
                  τοὺς ἐκ τίρυνθος ὁλκάδι καταπλώσας πλήρεϊ ἀνδρῶν, δῆλον ὦν μοι ὅτι θεῖον ἐγένετο
                  τὸ πρῆγμα ἐκ τῆς μήνιος · οἳ γὰρ πεμφθέντες ὑπὸ λακεδαιμονίων ἄγγελοι ἐς τὴν
                  ἀσίην, προδοθέντες δὲ ὑπὸ σιτάλκεω τοῦ τήρεω θρηίκων βασιλέος καὶ νυμφοδώρου τοῦ
                  πυθέω ἀνδρὸς ἀβδηρίτεω, ἥλωσαν κατὰ βισάνθην τὴν ἐν ἑλλησπόντῳ, καὶ ἀπαχθέντες ἐς
                  τὴν ἀττικὴν ἀπέθανον ὑπὸ ἀθηναίων, μετὰ δὲ αὐτῶν καὶ ἀριστέας ὁ ἀδειμάντου
                  κορίνθιος ἀνήρ.</p>
            </div>
            <div
               n="138"
               type="chapter">
               <p>ταῦτα μέν νυν πολλοῖσι ἔτεσι ὕστερον ἐγένετο τοῦ βασιλέος στόλου, ἐπάνειμι δὲ ἐπὶ
                  τὸν πρότερον λόγον. ἡ δὲ στρατηλασίη ἡ βασιλέος οὔνομα μὲν εἶχε ὡς ἐπ᾽ ἀθήνας
                  ἐλαύνει, κατίετο δὲ ἐς πᾶσαν τὴν ἑλλάδα. πυνθανόμενοι δὲ ταῦτα πρὸ πολλοῦ οἱ
                  ἕλληνες οὐκ ἐν ὁμοίῳ πάντες ἐποιεῦντο· οἱ μὲν γὰρ αὐτῶν δόντες γῆν τε καὶ ὕδωρ τῷ
                  πέρσῃ εἶχον θάρσος ὡς οὐδὲν πεισόμενοι ἄχαρι πρὸς τοῦ βαρβάρου· οἱ δὲ οὐ δόντες ἐν
                  δείματι μεγάλῳ κατέστασαν, ἅτε οὔτε νεῶν ἐουσέων ἐν τῇ ἑλλάδι ἀριθμὸν ἀξιομάχων
                  δέκεσθαι τὸν ἐπιόντα, οὔτε βουλομένων τῶν πολλῶν ἀντάπτεσθαι τοῦ πολέμου,
                  μηδιζόντων δὲ προθύμως.</p>
            </div>
            <div
               n="139"
               type="chapter">
               <p>ἐνθαῦτα ἀναγκαίῃ ἐξέργομαι γνώμην ἀποδέξασθαι ἐπίφθονον μὲν πρὸς τῶν πλεόνων
                  ἀνθρώπων, ὅμως δέ, τῇ γέ μοι φαίνεται εἶναι ἀληθές, οὐκ ἐπισχήσω. εἰ ἀθηναῖοι
                  καταρρωδήσαντες τὸν ἐπιόντα κίνδυνον ἐξέλιπον τὴν σφετέρην, ἢ καὶ μὴ ἐκλιπόντες
                  ἀλλὰ μείναντες ἔδοσαν σφέας αὐτοὺς ξέρξῃ, κατὰ τὴν θάλασσαν οὐδαμοὶ ἂν ἐπειρῶντο
                  ἀντιούμενοι βασιλέϊ. εἰ τοίνυν κατὰ τὴν θάλασσαν μηδεὶς ἠντιοῦτο ξέρξῃ, κατά γε ἂν
                  τὴν ἤπειρον τοιάδε ἐγένετο. εἰ καὶ πολλοὶ τειχέων κιθῶνες ἦσαν ἐληλαμένοι διὰ τοῦ
                  ἰσθμοῦ πελοποννησίοισι, προδοθέντες ἂν λακεδαιμόνιοι ὑπὸ τῶν συμμάχων, οὐκ ἑκόντων
                  ἀλλ᾽ ὑπ᾽ ἀναγκαίης, κατὰ πόλις ἁλισκομένων ὑπὸ τοῦ ναυτικοῦ στρατοῦ τοῦ βαρβάρου,
                  ἐμουνώθησαν· μουνωθέντες δὲ ἂν καὶ ἀποδεξάμενοι ἔργα μεγάλα ἀπέθανον γενναίως· ἢ
                  ταῦτα ἂν ἔπαθον, ἢ πρὸ τοῦ ὁρῶντες ἂν καὶ τοὺς ἄλλους ἕλληνας μηδίζοντας ὁμολογίῃ
                  ἂν ἐχρήσαντο πρὸς ξέρξην. καὶ οὕτω ἂν ἐπ᾽ ἀμφότερα ἡ ἑλλὰς ἐγίνετο ὑπὸ πέρσῃσι·
                  τὴν γὰρ ὠφελίην τὴν τῶν τειχέων τῶν διὰ τοῦ ἰσθμοῦ ἐληλαμένων οὐ δύναμαι πυθέσθαι
                  ἥτις ἂν ἦν βασιλέος ἐπικρατέοντος τῆς θαλάσσης. νῦν δὲ ἀθηναίους ἄν τις λέγων
                  σωτῆρας γενέσθαι τῆς ἑλλάδος οὐκ ἂν ἁμαρτάνοι τἀληθέος· οὗτοι γὰρ ἐπὶ ὁκότερα τῶν
                  πρηγμάτων ἐτράποντο, ταῦτα ῥέψειν ἔμελλε· ἑλόμενοι δὲ τὴν ἑλλάδα περιεῖναι
                  ἐλευθέρην, τοῦτο ἑλόμενοι τὸ ἑλληνικὸν πᾶν τὸ λοιπόν, ὅσον μὴ ἐμήδισε, αὐτοὶ οὗτοι
                  ἦσαν οἱ ἐπεγείραντες καὶ βασιλέα μετά γε θεοὺς ἀνωσάμενοι.</p>
               <p>οὐδέ σφεας χρηστήρια φοβερὰ ἐλθόντα ἐκ δελφῶν καὶ ἐς δεῖμα βαλόντα ἔπεισε ἐκλιπεῖν
                  τὴν ἑλλάδα, ἀλλὰ καταμείναντες ἀνέσχοντο τὸν ἐπιόντα ἐπὶ τὴν χώρην δέξασθαι.</p>
            </div>
            <div
               n="140"
               type="chapter">
               <p><seg
                     n="1">πέμψαντες γὰρ οἱ ἀθηναῖοι ἐς δελφοὺς θεοπρόπους χρηστηριάζεσθαι ἦσαν
                     ἕτοιμοι· καί σφι ποιήσασι περὶ τὸ ἱρὸν τὰ νομιζόμενα, ὡς ἐς τὸ μέγαρον
                     ἐσελθόντες ἵζοντο, χρᾷ ἡ πυθίη, τῇ οὔνομα ἦν ἀριστονίκη, τάδε·</seg><seg
                     n="2"><q
                        n="312"
                        type="oracle"
                        who="#Pythia-Aristonice"><l>ὦ μέλεοι, τί κάθησθε; λιπὼν φύγ᾽ ἐς ἔσχατα
                           γαίης</l><l>δώματα καὶ πόλιος τροχοειδέος ἄκρα κάρηνα.</l><l>οὔτε γὰρ ἡ
                           κεφαλὴ μένει ἔμπεδον οὔτε τὸ σῶμα,</l><l>οὔτε πόδες νέατοι οὔτ᾽ ὦν χέρες,
                           οὔτε τι μέσσης</l><l>λείπεται, ἀλλ᾽ ἄζηλα πέλει· κατὰ γάρ μιν
                           ἐρείπει</l><l>πῦρ τε καὶ ὀξὺς ἄρης, συριηγενὲς ἅρμα διώκων.</l></q></seg><seg
                     n="3"><q
                        n="312"><l>πολλὰ δὲ κἆλλ᾽ ἀπολεῖ πυργώματα, κοὐ τὸ σὸν οἶον·</l><l>πολλοὺς
                           δ᾽ ἀθανάτων νηοὺς μαλερῷ πυρὶ δώσει,</l><l>οἵ που νῦν ἱδρῶτι ῥεούμενοι
                           ἑστήκασι,</l><l>δείματι παλλόμενοι, κατὰ δ᾽ ἀκροτάτοις
                           ὀρόφοισιν</l><l>αἷμα μέλαν κέχυται, προϊδὸν κακότητος ἀνάγκας.</l><l>ἀλλ᾽
                           ἴτον ἐξ ἀδύτοιο, κακοῖς δ᾽ ἐπικίδνατε θυμόν.</l></q></seg></p>
            </div>
            <div
               n="141"
               type="chapter">
               <p>ταῦτα ἀκούσαντες οἱ τῶν ἀθηναίων θεοπρόποι συμφορῇ τῇ μεγίστῃ ἐχρέωντο.
                  προβάλλουσι δὲ σφέας αὐτοὺς ὑπὸ τοῦ κακοῦ τοῦ κεχρημένου τίμων ὁ ἀνδροβούλου, τῶν
                  δελφῶν ἀνὴρ δόκιμος ὅμοια τῷ μάλιστα, συνεβούλευέ σφι ἱκετηρίας λαβοῦσι δεύτερα
                  αὖτις ἐλθόντας χρᾶσθαι τῷ χρηστηρίῳ ὡς ἱκέτας. πειθομένοισι δὲ ταῦτα τοῖσι
                  ἀθηναίοισι καὶ λέγουσι·<q
                     n="313"
                     who="#Athenians">ὦναξ, χρῆσον ἡμῖν ἄμεινόν τι περὶ τῆς πατρίδος, αἰδεσθεὶς τὰς
                     ἱκετηρίας τάσδε τάς τοι ἥκομεν φέροντες· ἢ οὔ τοι ἄπιμεν ἐκ τοῦ ἀδύτου, ἀλλ᾽
                     αὐτοῦ τῇδε μενέομεν ἔστ᾽ ἂν καὶ τελευτήσωμεν</q>, ταῦτα δὴ λέγουσι ἡ πρόμαντις
                  χρᾷ δεύτερα τάδε·<q
                     n="314"
                     type="oracle"
                     who="#Ptyhia-Aristonice"><l>οὐ δύναται παλλὰς δί᾽ ὀλύμπιον
                        ἐξιλάσασθαι,</l><l>λισσομένη πολλοῖσι λόγοις καὶ μήτιδι πυκνῇ·</l><l>σοὶ δὲ
                        τόδ᾽ αὖτις ἔπος ἐρέω, ἀδάμαντι πελάσσας.</l><l>τῶν ἄλλων γὰρ ἁλισκομένων ὅσα
                        κέκροπος οὖρος</l><l>ἐντὸς ἔχει κευθμών τε κιθαιρῶνος ζαθέοιο,</l><l>τεῖχος
                        τριτογενεῖ ξύλινον διδοῖ εὐρύοπα ζεὺς</l><l>μοῦνον ἀπόρθητον τελέθειν, τὸ σὲ
                        τέκνα τ᾽ ὀνήσει.</l><l>μηδὲ σύ γ᾽ ἱπποσύνην τε μένειν καὶ πεζὸν
                        ἰόντα</l><l>πολλὸν ἀπ᾽ ἠπείρου στρατὸν ἥσυχος, ἀλλ᾽ ὑποχωρεῖν</l><l>νῶτον
                        ἐπιστρέψας· ἔτι τοί ποτε κἀντίος ἔσσῃ.</l><l>ὦ θείη σαλαμίς, ἀπολεῖς δὲ σὺ
                        τέκνα γυναικῶν</l><l>ἤ που σκιδναμένης δημήτερος ἢ συνιούσης.</l></q></p>
            </div>
            <div
               n="142"
               type="chapter">
               <p>ταῦτά σφι ἠπιώτερα γὰρ τῶν προτέρων καὶ ἦν καὶ ἐδόκεε εἶναι, συγγραψάμενοι
                  ἀπαλλάσσοντο ἐς τὰς ἀθήνας. ὡς δὲ ἀπελθόντες οἱ θεοπρόποι ἀπήγγελλον ἐς τὸν δῆμον,
                  γνῶμαι καὶ ἄλλαι πολλαὶ ἐγίνοντο διζημένων τὸ μαντήιον καὶ αἵδε συνεστηκυῖαι
                  μάλιστα· τῶν πρεσβυτέρων ἔλεγον μετεξέτεροι δοκέειν σφι τὸν θεὸν τὴν ἀκρόπολιν
                  χρῆσαι περιέσεσθαι· ἡ γὰρ ἀκρόπολις τὸ πάλαι τῶν ἀθηναίων ῥηχῷ ἐπέφρακτο. οἱ μὲν
                  δὴ κατὰ τὸν φραγμὸν συνεβάλλοντο τοῦτο τὸ ξύλινον τεῖχος εἶναι· οἱ δ᾽ αὖ ἔλεγον
                  τὰς νέας σημαίνειν τὸν θεόν, καὶ ταύτας παραρτέεσθαι ἐκέλευον τὰ ἄλλα ἀπέντας.
                  τοὺς ὦν δὴ τὰς νέας λέγοντας εἶναι τὸ ξύλινον τεῖχος ἔσφαλλε τὰ δύο τὰ τελευταῖα
                  ῥηθέντα ὑπὸ τῆς πυθίης·</p>
               <p>ὦ θείη σαλαμίς, ἀπολεῖς δὲ σὺ τέκνα γυναικῶν</p>
               <p>ἤ που σκιδναμένης δημήτερος ἢ συνιούσης.</p>
               <p>κατὰ ταῦτα τὰ ἔπεα συνεχέοντο αἱ γνῶμαι τῶν φαμένων τὰς νέας τὸ ξύλινον τεῖχος
                  εἶναι· οἱ γὰρ χρησμολόγοι ταύτῃ ταῦτα ἐλάμβανον, ὡς ἀμφὶ σαλαμῖνα δεῖ σφεας
                  ἑσσωθῆναι ναυμαχίην παρασκευασαμένους.</p>
            </div>
            <div
               n="143"
               type="chapter">
               <p>ἦν δὲ τῶν τις ἀθηναίων ἀνὴρ ἐς πρώτους νεωστὶ παριών, τῷ οὔνομα μὲν ἦν
                  θεμιστοκλέης, παῖς δὲ νεοκλέος ἐκαλέετο. οὗτος ὡνὴρ οὐκ ἔφη πᾶν ὀρθῶς τοὺς
                  χρησμολόγους συμβάλλεσθαι, λέγων τοιάδε, εἰ ἐς ἀθηναίους εἶχε τὸ ἔπος εἰρημένον
                  ἐόντως, οὐκ ἂν οὕτω μιν δοκέειν ἠπίως χρησθῆναι, ἀλλὰ ὧδε<quote>ὦ σχετλίη
                     σαλαμίς</quote>ἀντὶ τοῦ<quote>ὦ θείη σαλαμίς</quote>, εἴ πέρ γε ἔμελλον οἱ
                  οἰκήτορες ἀμφ᾽ αὐτῇ τελευτήσειν· ἀλλὰ γὰρ ἐς τοὺς πολεμίους τῷ θεῷ εἰρῆσθαι τὸ
                  χρηστήριον συλλαμβάνοντι κατὰ τὸ ὀρθόν, ἀλλ᾽ οὐκ ἐς ἀθηναίους. παρασκευάζεσθαι ὦν
                  αὐτοὺς ὡς ναυμαχήσοντας συνεβούλευε, ὡς τούτου ἐόντος τοῦ ξυλίνου τείχεος. ταύτῃ
                  θεμιστοκλέος ἀποφαινομένου, ἀθηναῖοι ταῦτά σφι ἔγνωσαν αἱρετώτερα εἶναι μᾶλλον ἢ
                  τὰ τῶν χρησμολόγων, οἳ οὐκ ἔων ναυμαχίην ἀρτέεσθαι, τὸ δὲ σύμπαν εἶπαι οὐδὲ χεῖρας
                  ἀνταείρεσθαι, ἀλλὰ ἐκλιπόντας χώρην τὴν ἀττικὴν ἄλλην τινὰ οἰκίζειν.</p>
            </div>
            <div
               n="144"
               type="chapter">
               <p>ἑτέρη τε θεμιστοκλέϊ γνώμη ἔμπροσθε ταύτης ἐς καιρὸν ἠρίστευσε, ὅτε ἀθηναίοισι
                  γενομένων χρημάτων μεγάλων ἐν τῷ κοινῷ τὰ ἐκ τῶν μετάλλων σφι προσῆλθε τῶν ἀπὸ
                  λαυρείου, ἔμελλον λάξεσθαι ὀρχηδὸν ἕκαστος δέκα δραχμάς· τότε θεμιστοκλέης
                  ἀνέγνωσε ἀθηναίους τῆς διαιρέσιος ταύτης παυσαμένους νέας τούτων τῶν χρημάτων
                  ποιήσασθαι διηκοσίας ἐς τὸν πόλεμον, τὸν πρὸς αἰγινήτας λέγων. οὗτος γὰρ ὁ πόλεμος
                  συστὰς ἔσωσε τότε τὴν ἑλλάδα, ἀναγκάσας θαλασσίους γενέσθαι ἀθηναίους· αἱ δὲ ἐς τὸ
                  μὲν ἐποιήθησαν οὐκ ἐχρήσθησαν, ἐς δέον δὲ οὕτω τῇ ἑλλάδι ἐγένοντο. αὗταί τε δὴ αἱ
                  νέες τοῖσι ἀθηναίοισι προποιηθεῖσαι ὑπῆρχον, ἑτέρας τε ἔδεε προσναυπηγέεσθαι.
                  ἔδοξέ τέ σφι μετὰ τὸ χρηστήριον βουλευομένοισι ἐπιόντα ἐπὶ τὴν ἑλλάδα τὸν βάρβαρον
                  δέκεσθαι τῇσι νηυσὶ πανδημεί, τῷ θεῷ πειθομένους, ἅμα ἑλλήνων τοῖσι
                  βουλομένοισι.</p>
            </div>
            <div
               n="145"
               type="chapter">
               <p><seg
                     n="1">τὰ μὲν δὴ χρηστήρια ταῦτα τοῖσι ἀθηναίοισι ἐγεγόνεε. συλλεγομένων δὲ ἐς
                     τὠυτὸ τῶν ἑλλήνων τῶν περὶ τὴν ἑλλάδα τὰ ἀμείνω φρονεόντων καὶ διδόντων σφίσι
                     λόγον καὶ πίστιν, ἐνθαῦτα ἐδόκεε βουλευομένοισι αὐτοῖσι πρῶτον μὲν χρημάτων
                     πάντων καταλλάσσεσθαι τάς τε ἔχθρας καὶ τοὺς κατ᾽ ἀλλήλους ἐόντας πολέμους·
                     ἦσαν δὲ πρός τινας καὶ ἄλλους ἐγκεχειρημένοι, ὁ δὲ ὦν μέγιστος ἀθηναίοισί τε
                     καὶ αἰγινήτῃσι.</seg><seg
                     n="2">μετὰ δέ, πυνθανόμενοι ξέρξην σὺν τῷ στρατῷ εἶναι ἐν σάρδισι, ἐβουλεύσαντο
                     κατασκόπους πέμπειν ἐς τὴν ἀσίην τῶν βασιλέος πρηγμάτων, ἐς ἄργος τε ἀγγέλους
                     ὁμαιχμίην συνθησομένους πρὸς τὸν πέρσην, καὶ ἐς σικελίην ἄλλους πέμπειν παρὰ
                     γέλωνα τὸν δεινομένεος ἔς τε κέρκυραν κελεύσοντας βοηθέειν τῇ ἑλλάδι, καὶ ἐς
                     κρήτην ἄλλους, φρονήσαντες εἴ κως ἕν τε γένοιτο τὸ ἑλληνικὸν καὶ εἰ συγκύψαντες
                     τὠυτὸ πρήσσοιεν πάντες, ὡς δεινῶν ἐπιόντων ὁμοίως πᾶσι ἕλλησι. τὰ δὲ γέλωνος
                     πρήγματα μεγάλα ἐλέγετο εἶναι, οὐδαμῶν ἑλληνικῶν τῶν οὐ πολλὸν μέζω.</seg></p>
            </div>
            <div
               n="146"
               type="chapter">
               <p>ὡς δὲ ταῦτά σφι ἔδοξε, καταλυσάμενοι τὰς ἔχθρας πρῶτα μὲν κατασκόπους πέμπουσι ἐς
                  τὴν ἀσίην ἄνδρας τρεῖς. οἱ δὲ ἀπικόμενοί τε ἐς σάρδις καὶ καταμαθόντες τὴν
                  βασιλέος στρατιήν, ὡς ἐπάϊστοι ἐγένοντο, βασανισθέντες ὑπὸ τῶν στρατηγῶν τοῦ πεζοῦ
                  στρατοῦ ἀπήγοντο ὡς ἀπολεόμενοι. καὶ τοῖσι μὲν κατεκέκριτο θάνατος, ξέρξης δὲ ὡς
                  ἐπύθετο ταῦτα, μεμφθεὶς τῶν στρατηγῶν τὴν γνώμην πέμπει τῶν τινας δορυφόρων,
                  ἐντειλάμενος, ἢν καταλάβωσι τοὺς κατασκόπους ζώοντας, ἄγειν παρ᾽ ἑωυτόν. ὡς δὲ ἔτι
                  περιεόντας αὐτοὺς κατέλαβον καὶ ἤγαγον ἐς ὄψιν τὴν βασιλέος, τὸ ἐνθεῦτεν πυθόμενος
                  ἐπ᾽ οἷσι ἦλθον, ἐκέλευσέ σφεας τοὺς δορυφόρους περιάγοντας ἐπιδείκνυσθαι πάντα τε
                  τὸν πεζὸν στρατὸν καὶ τὴν ἵππον, ἐπεὰν δὲ ταῦτα θηεύμενοι ἔωσι πλήρεες, ἀποπέμπειν
                  ἐς τὴν ἂν αὐτοὶ ἐθέλωσι χώρην ἀσινέας.</p>
            </div>
            <div
               n="147"
               type="chapter">
               <p>ἐπιλέγων δὲ τὸν λόγον τόνδε ταῦτα ἐνετέλλετο, ὡς εἰ μὲν ἀπώλοντο οἱ κατάσκοποι,
                  οὔτ᾽ ἂν τὰ ἑωυτοῦ πρήγματα προεπύθοντο οἱ ἕλληνες ἐόντα λόγου μέζω, οὔτ᾽ ἄν τι
                  τοὺς πολεμίους μέγα ἐσίναντο ἄνδρας τρεῖς ἀπολέσαντες· νοστησάντων δὲ τούτων ἐς
                  τὴν ἑλλάδα δοκέειν ἔφη ἀκούσαντας τοὺς ἕλληνας τὰ ἑωυτοῦ πρήγματα πρὸ τοῦ στόλου
                  τοῦ γινομένου παραδώσειν σφέας τὴν ἰδίην ἐλευθερίην, καὶ οὕτω οὐδὲ δεήσειν ἐπ᾽
                  αὐτοὺς στρατηλατέοντας πρήγματα ἔχειν. ἔοικε δὲ αὐτοῦ αὕτη ἡ γνώμη τῇδε ἄλλῃ· ἐὼν
                  γὰρ ἐν ἀβύδῳ ὁ ξέρξης εἶδε πλοῖα ἐκ τοῦ πόντου σιταγωγὰ διεκπλέοντα τὸν
                  ἑλλήσποντον, ἔς τε αἴγιναν καὶ πελοπόννησον κομιζόμενα. οἱ μὲν δὴ πάρεδροι αὐτοῦ
                  ὡς ἐπύθοντο πολέμια εἶναι τὰ πλοῖα, ἕτοιμοι ἦσαν αἱρέειν αὐτά, ἐσβλέποντες ἐς τὸν
                  βασιλέα ὁκότε παραγγελέει. ὁ δὲ ξέρξης εἴρετο αὐτοὺς ὅκῃ πλέοιεν· οἱ δὲ εἶπαν·<q
                     n="315"
                     who="#paredroi-Xerxes">ἐς τοὺς σοὺς πολεμίους, ὦ δέσποτα, σῖτον ἄγοντες.</q>ὁ
                  δὲ ὑπολαβὼν ἔφη·<q
                     n="316"
                     who="#Xerxes">οὐκ ὦν καὶ ἡμεῖς ἐκεῖ πλέομεν ἔνθα περ καὶ οὗτοι, τοῖσί τε
                     ἄλλοισι ἐξηρτυμένοι καὶ σίτῳ; τί δῆτα ἀδικέουσι οὗτοι ἡμῖν σιτία
                     παρακομίζοντες;</q></p>
            </div>
            <div
               n="148"
               type="chapter">
               <p><seg
                     n="1">οἱ μέν νυν κατάσκοποι οὕτω θεησάμενοί τε καὶ ἀποπεμφθέντες ἐνόστησαν ἐς
                     τὴν εὐρώπην. οἱ δὲ συνωμόται ἑλλήνων ἐπὶ τῷ πέρσῃ μετὰ τὴν ἀπόπεμψιν τῶν
                     κατασκόπων δεύτερα ἔπεμπον ἐς ἄργος ἀγγέλους.</seg><seg
                     n="2">ἀργεῖοι δὲ λέγουσι τὰ κατ᾽ ἑωυτοὺς γενέσθαι ὧδε. πυθέσθαι γὰρ αὐτίκα κατ᾽
                     ἀρχὰς τὰ ἐκ τοῦ βαρβάρου ἐγειρόμενα ἐπὶ τὴν ἑλλάδα, πυθόμενοι δὲ καὶ μαθόντες
                     ὥς σφεας οἱ ἕλληνες πειρήσονται παραλαμβάνοντες ἐπὶ τὸν πέρσην, πέμψαι
                     θεοπρόπους ἐς δελφοὺς τὸν θεὸν ἐπειρησομένους, ὥς σφι μέλλει ἄριστον ποιεῦσι
                     γίνεσθαι. νεωστὶ γὰρ σφέων τεθνάναι ἑξακισχιλίους ὑπὸ λακεδαιμονίων καὶ
                     κλεομένεος τοῦ ἀναξανδρίδεω, τῶν δὴ εἵνεκα πέμπειν.</seg><seg
                     n="3">τὴν δὲ πυθίην ἐπειρωτῶσι αὐτοῖσι ἀνελεῖν τάδε·<q
                        n="317"
                        type="oracle"
                        who="#Pythia"><l>ἐχθρὲ περικτιόνεσσι, φίλ᾽ ἀθανάτοισι θεοῖσι,</l><l>εἴσω τὸν
                           προβόλαιον ἔχων πεφυλαγμένος ἧσο</l><l>καὶ κεφαλὴν πεφύλαξο· κάρη δὲ τὸ
                           σῶμα σαώσει.</l></q>ταῦτα μὲν τὴν πυθίην χρῆσαι πρότερον· μετὰ δέ, ὡς
                     ἐλθεῖν τοὺς ἀγγέλους ἐς δὴ τὸ ἄργος, ἐπελθεῖν ἐπὶ τὸ βουλευτήριον καὶ λέγειν τὰ
                     ἐντεταλμένα.</seg><seg
                     n="3">τοὺς δὲ πρὸς τὰ λεγόμενα ὑποκρίνασθαι ὡς ἕτοιμοί εἰσι ἀργεῖοι ποιέειν
                     ταῦτα τριήκοντα ἔτεα εἰρήνην σπεισάμενοι λακεδαιμονίοισι καὶ ἡγεόμενοι κατὰ τὸ
                     ἥμισυ πάσης τῆς συμμαχίης· καίτοι κατά γε τὸ δίκαιον γίνεσθαι τὴν ἡγεμονίην
                     ἑωυτῶν, ἀλλ᾽ ὅμως σφι ἀποχρᾶν κατὰ τὸ ἥμισυ ἡγεομένοισι.</seg></p>
            </div>
            <div
               n="149"
               type="chapter">
               <p>ταῦτα μὲν λέγουσι τὴν βουλὴν ὑποκρίνασθαι, καίπερ ἀπαγορεύοντός σφι τοῦ χρηστηρίου
                  μὴ ποιέεσθαι τὴν πρὸς τοὺς ἕλληνας συμμαχίην· σπουδὴν δὲ ἔχειν σπονδὰς γενέσθαι
                  τριηκοντοέτιδας, καίπερ τὸ χρηστήριον φοβεόμενοι, ἵνα δή σφι οἱ παῖδες ἀνδρωθέωσι
                  ἐν τούτοισι τοῖσι ἔτεσι· μὴ δὲ σπονδέων ἐουσέων ἐπιλέγεσθαι, ἢν ἄρα σφέας καταλάβῃ
                  πρὸς τῷ γεγονότι κακῷ ἄλλο πταῖσμα πρὸς τὸν πέρσην, μὴ τὸ λοιπὸν ἔωσι
                  λακεδαιμονίων ὑπήκοοι. τῶν δὲ ἀγγέλων τοὺς ἀπὸ τῆς σπάρτης πρὸς τὰ ῥηθέντα ἐκ τῆς
                  βουλῆς ἀμείψασθαι τοῖσδε· περὶ μὲν σπονδέων ἀνοίσειν ἐς τοὺς πλέονας· περὶ δὲ
                  ἡγεμονίης αὐτοῖσι ἐντετάλθαι ὑποκρίνασθαι, καὶ δὴ λέγειν σφίσι μὲν εἶναι δύο
                  βασιλέας, ἀργείοισι δὲ ἕνα· οὐκ ὦν δυνατὸν εἶναι τῶν ἐκ σπάρτης οὐδέτερον παῦσαι
                  τῆς ἡγεμονίης, μετὰ δὲ δύο τῶν σφετέρων ὁμόψηφον τὸν ἀργεῖον εἶναι κωλύειν οὐδέν.
                  οὕτω δὴ οἱ ἀργεῖοί φασι οὐκ ἀνασχέσθαι τῶν σπαρτιητέων τὴν πλεονεξίην, ἀλλ᾽
                  ἑλέσθαι μᾶλλον ὑπὸ τῶν βαρβάρων ἄρχεσθαι ἤ τι ὑπεῖξαι λακεδαιμονίοισι· προειπεῖν
                  τε τοῖσι ἀγγέλοισι πρὸ δύντος ἡλίου ἀπαλλάσσεσθαι ἐκ τῆς ἀργείων χώρης, εἰ δὲ μή,
                  περιέψεσθαι ὡς πολεμίους.</p>
            </div>
            <div
               n="150"
               type="chapter">
               <p>αὐτοὶ μὲν ἀργεῖοι τοσαῦτα τούτων πέρι λέγουσι. ἔστι δὲ ἄλλος λόγος λεγόμενος ἀνὰ
                  τὴν ἑλλάδα, ὡς ξέρξης ἔπεμψε κήρυκα ἐς ἄργος πρότερον ἤ περ ὁρμῆσαι στρατεύεσθαι
                  ἐπὶ τὴν ἑλλάδα· ἐλθόντα δὲ τοῦτον λέγεται εἰπεῖν·<q
                     n="318"
                     who="#herald-Xerxes">ἄνδρες ἀργεῖοι, βασιλεὺς ξέρξης τάδε ὑμῖν λέγει· ἡμεῖς
                     νομίζομεν πέρσην εἶναι ἀπ᾽ οὗ ἡμεῖς γεγόναμεν, παῖδα περσέος τοῦ δανάης,
                     γεγονότα ἐκ τῆς κηφέος θυγατρὸς ἀνδρομέδης. οὕτω ἂν ὦν εἴημεν ὑμέτεροι
                     ἀπόγονοι. οὔτε ὦν ἡμέας οἰκὸς ἐπὶ τοὺς ἡμετέρους προγόνους ἐκστρατεύεσθαι, οὔτε
                     ὑμέας ἄλλοισι τιμωρέοντας ἡμῖν ἀντιξόους γίνεσθαι, ἀλλὰ παρ᾽ ὑμῖν αὐτοῖσι
                     ἡσυχίην ἔχοντας κατῆσθαι· ἢν γὰρ ἐμοὶ γένηται κατὰ νόον, οὐδαμοὺς μέζονας ὑμέων
                     ἄξω.</q>ταῦτα ἀκούσαντας ἀργείους λέγεται πρῆγμα ποιήσασθαι, καὶ παραχρῆμα μὲν
                  οὐδὲν ἐπαγγελλομένους μεταιτέειν, ἐπεὶ δέ σφεας παραλαμβάνειν τοὺς ἕλληνας, οὕτω
                  δὴ ἐπισταμένους ὅτι οὐ μεταδώσουσι τῆς ἀρχῆς λακεδαιμόνιοι μεταιτέειν, ἵνα ἐπὶ
                  προφάσιος ἡσυχίην ἄγωσι.</p>
            </div>
            <div
               n="151"
               type="chapter">
               <p>συμπεσεῖν δὲ τούτοισι καὶ τόνδε τὸν λόγον λέγουσί τινες ἑλλήνων, πολλοῖσι τε ἔτεσι
                  ὕστερον γενόμενον τούτων· τυχεῖν ἐν σούσοισι τοῖσι μεμνονίοισι ἐόντας ἑτέρου
                  πρήγματος εἵνεκα ἀγγέλους ἀθηναίων, καλλίην τε τὸν ἱππονίκου καὶ τοὺς μετὰ τούτου
                  ἀναβάντας, ἀργείους δὲ τὸν αὐτὸν τοῦτον χρόνον πέμψαντας καὶ τούτους ἐς σοῦσα
                  ἀγγέλους εἰρωτᾶν ἀρτοξέρξην τὸν ξέρξεω εἴ σφι ἔτι ἐμμένει ἐθέλουσι τὴν πρὸς ξέρξην
                  φιλίην συνεκεράσαντο ἢ νομιζοίατο πρὸς αὐτοῦ εἶναι πολέμιοι· βασιλέα δὲ ἀρτοξέρξην
                  μάλιστα ἐμμένειν φάναι καὶ οὐδεμίαν νομίζειν πόλιν ἄργεος φιλιωτέρην.</p>
            </div>
            <div
               n="152"
               type="chapter">
               <p>εἰ μέν νυν ξέρξης τε ἀπέπεμψε ταῦτα λέγοντα κήρυκα ἐς ἄργος καὶ ἀργείων ἄγγελοι
                  ἀναβάντες ἐς σοῦσα ἐπειρώτων ἀρτοξέρξην περὶ φιλίης, οὐκ ἔχω ἀτρεκέως εἰπεῖν, οὐδέ
                  τινα γνώμην περὶ αὐτῶν ἀποφαίνομαι ἄλλην γε ἢ τήν περ αὐτοὶ ἀργεῖοι λέγουσι.
                  ἐπίσταμαι δὲ τοσοῦτο, ὅτι, εἰ πάντες ἄνθρωποι τὰ οἰκήια κακὰ ἐς μέσον συνενείκαιεν
                  ἀλλάξασθαι βουλόμενοι τοῖσι πλησίοισι, ἐγκύψαντες ἂν ἐς τὰ τῶν πέλας κακὰ ἀσπασίως
                  ἕκαστοι αὐτῶν ἀποφεροίατο ὀπίσω τὰ ἐσηνείκαντο. οὕτω δὴ οὐδ᾽ ἀργείοισι αἴσχιστα
                  πεποίηται. ἐγὼ δὲ ὀφείλω λέγειν τὰ λεγόμενα, πείθεσθαί γε μὲν οὐ παντάπασιν ὀφείλω
                  καί μοι τοῦτο τὸ ἔπος ἐχέτω ἐς πάντα τὸν λόγον · ἐπεὶ καὶ ταῦτα λέγεται, ὡς ἄρα
                  ἀργεῖοι ἦσαν οἱ ἐπικαλεσάμενοι τὸν πέρσην ἐπὶ τὴν ἑλλάδα, ἐπειδή σφι πρὸς τοὺς
                  λακεδαιμονίους κακῶς ἡ αἰχμὴ ἑστήκεε, πᾶν δὴ βουλόμενοι σφίσι εἶναι πρὸ τῆς
                  παρεούσης λύπης.</p>
            </div>
            <div
               n="153"
               type="chapter">
               <p>τὰ μὲν περὶ ἀργείων εἴρηται. ἐς δὲ τὴν σικελίην ἄλλοι τε ἀπίκατο ἄγγελοι ἀπὸ τῶν
                  συμμάχων συμμείξοντες γέλωνι, καὶ δὴ καὶ ἀπὸ λακεδαιμονίων σύαγρος. τοῦ δὲ γέλωνος
                  τούτου πρόγονος, οἰκήτωρ ὁ ἐν γέλῃ, ἦν ἐκ νήσου τήλου τῆς ἐπὶ τριοπίῳ κειμένης· ὃς
                  κτιζομένης γέλης ὑπὸ λινδίων τε τῶν ἐκ ῥόδου καὶ ἀντιφήμου οὐκ ἐλείφθη. ἀνὰ χρόνον
                  δὲ αὐτοῦ οἱ ἀπόγονοι γενόμενοι ἱροφάνται τῶν χθονίων θεῶν διετέλεον ἐόντες,
                  τηλίνεω ἑνός τεο τῶν προγόνων κτησαμένου τρόπῳ τοιῷδε. ἐς μακτώριον πόλιν τὴν ὑπὲρ
                  γέλης οἰκημένην ἔφυγον ἄνδρες γελῴων στάσι ἑσσωθέντες· τούτους ὦν ὁ τηλίνης
                  κατήγαγε ἐς γέλην, ἔχων οὐδεμίαν ἀνδρῶν δύναμιν ἀλλὰ ἱρὰ τούτων τῶν θεῶν· ὅθεν δὲ
                  αὐτὰ ἔλαβε ἢ εἰ αὐτὸς ἐκτήσατο, τοῦτο δὲ οὐκ ἔχω εἰπεῖν· τούτοισι δ᾽ ὦν πίσυνος
                  ἐὼν κατήγαγε, ἐπ᾽ ᾧ τε οἱ ἀπόγονοι αὐτοῦ ἱροφάνται τῶν θεῶν ἔσονται. θῶμά μοι ὦν
                  καὶ τοῦτο γέγονε πρὸς τὰ πυνθάνομαι, κατεργάσασθαι τηλίνην ἔργον τοσοῦτο· τὰ
                  τοιαῦτα γὰρ ἔργα οὐ πρὸς τοῦ ἅπαντος ἀνδρὸς νενόμικα γίνεσθαι, ἀλλὰ πρὸς ψυχῆς τε
                  ἀγαθῆς καὶ ῥώμης ἀνδρηίης· ὁ δὲ λέγεται πρὸς τῆς σικελίης τῶν οἰκητόρων τὰ
                  ὑπεναντία τούτων πεφυκέναι θηλυδρίης τε καὶ μαλακώτερος ἀνήρ.</p>
            </div>
            <div
               n="154"
               type="chapter">
               <p>οὕτω μέν νυν ἐκτήσατο τοῦτο τὸ γέρας· κλεάνδρου δὲ τοῦ παντάρεος τελευτήσαντος τὸν
                  βίον, ὃς ἐτυράννευσε μὲν γέλης ἑπτὰ ἔτεα, ἀπέθανε δὲ ὑπὸ σαβύλλου ἀνδρὸς γελῴου,
                  ἐνθαῦτα ἀναλαμβάνει τὴν μουναρχίην ἱπποκράτης, κλεάνδρου ἐὼν ἀδελφεός. ἔχοντος δὲ
                  ἱπποκράτεος τὴν τυραννίδα ὁ γέλων, ἐὼν τηλίνεω τοῦ ἱροφάντεω ἀπόγονος, πολλῶν μετ᾽
                  ἄλλων καὶ αἰνησιδήμου τοῦ παταίκου ὃς ἦν δορυφόρος ἱπποκράτεος. μετὰ δὲ οὐ πολλὸν
                  χρόνον δι᾽ ἀρετὴν ἀπεδέχθη πάσης τῆς ἵππου εἶναι ἵππαρχος· πολιορκέοντος γὰρ
                  ἱπποκράτεος καλλιπολίτας τε καὶ ναξίους καὶ<rs
                     type="ethnic">ζαγκλαίους</rs>τε καὶ λεοντίνους καὶ πρὸς συρηκοσίους τε καὶ τῶν
                  βαρβάρων συχνοὺς ἀνὴρ ἐφαίνετο ἐν τούτοισι τοῖσι πολέμοισι ἐὼν ὁ γέλων
                  λαμπρότατος. τῶν δὲ εἶπον πολίων πασέων πλὴν συρηκουσέων οὐδεμία ἀπέφυγε
                  δουλοσύνην πρὸς ἱπποκράτεος. συρηκοσίους δὲ κορίνθιοί τε καὶ κερκυραῖοι ἐρρύσαντο
                  μάχῃ ἑσσωθέντας ἐπὶ ποταμῷ ἐλώρῳ· ἐρρύσαντο δὲ οὗτοι ἐπὶ τοῖσδε καταλλάξαντες, ἐπ᾽
                  ᾧ τε ἱπποκράτεϊ καμάριναν συρηκοσίους παραδοῦναι· συρηκοσίων δὲ ἦν καμάρινα τὸ
                  ἀρχαῖον.</p>
            </div>
            <div
               n="155"
               type="chapter">
               <p>ὡς δὲ καὶ ἱπποκράτεα τυραννεύσαντα ἴσα ἔτεα τῷ ἀδελφεῷ κλεάνδρῳ κατέλαβε ἀποθανεῖν
                  πρὸς πόλι ὕβλῃ, στρατευσάμενον ἐπὶ τοὺς σικελούς, οὕτω δὴ ὁ γέλων, τῷ λόγῳ
                  τιμωρέων τοῖσι ἱπποκράτεος παισὶ εὐκλείδῃ τε καὶ κλεάνδρῳ οὐ βουλομένων τῶν
                  πολιητέων κατηκόων ἔτι εἶναι, τῷ ἔργῳ ὡς ἐπεκράτησε μάχῃ τῶν γελῴων, ἦρχε αὐτὸς
                  ἀποστερήσας τοὺς ἱπποκράτεος παῖδας. μετὰ δὲ τοῦτο τὸ εὕρημα τοὺς γαμόρους
                  καλεομένους τῶν συρηκοσίων ἐκπεσόντας ὑπό τε τοῦ δήμου καὶ τῶν σφετέρων δούλων,
                  καλεομένων δὲ κυλλυρίων, ὁ γέλων καταγαγὼν τούτους ἐκ κασμένης πόλιος ἐς τὰς
                  συρηκούσας ἔσχε καὶ ταύτας· ὁ γὰρ δῆμος ὁ τῶν συρηκοσίων ἐπιόντι γέλωνι παραδιδοῖ
                  τὴν πόλιν καὶ ἑωυτόν.</p>
            </div>
            <div
               n="156"
               type="chapter">
               <p>ὁ δὲ ἐπείτε παρέλαβε τὰς συρηκούσας, γέλης μὲν ἐπικρατέων λόγον ἐλάσσω ἐποιέετο,
                  ἐπιτρέψας αὐτὴν ἱέρωνι ἀδελφεῷ ἑωυτοῦ, ὁ δὲ τὰς συρηκούσας ἐκράτυνε, καὶ ἦσάν οἱ
                  πάντα αἱ συρήκουσαι. αἱ δὲ παραυτίκα ἀνά τ᾽ ἔδραμον καὶ ἔβλαστον. τοῦτο μὲν γὰρ
                  καμαριναίους ἅπαντας ἐς τὰς συρηκούσας ἀγαγὼν πολιήτας ἐποίησε, καμαρίνης δὲ τὸ
                  ἄστυ κατέσκαψε, τοῦτο δὲ γελῴων ὑπερημίσεας τῶν ἀστῶν τὠυτὸ τοῖσι καμαριναίοισι
                  ἐποίησε· μεγαρέας τε τοὺς ἐν σικελίῃ, ὡς πολιορκεόμενοι ἐς ὁμολογίην προσεχώρησαν,
                  τοὺς μὲν αὐτῶν παχέας, ἀραμένους τε πόλεμον αὐτῷ καὶ προσδοκῶντας ἀπολέεσθαι διὰ
                  τοῦτο, ἀγαγὼν ἐς τὰς συρηκούσας πολιήτας ἐποίησε· τὸν δὲ δῆμον τῶν μεγαρέων, οὐκ
                  ἐόντα μεταίτιον τοῦ πολέμου τούτου οὐδὲ προσδεκόμενον κακὸν οὐδὲν πείσεσθαι,
                  ἀγαγὼν καὶ τούτους ἐς τὰς συρηκούσας ἀπέδοτο ἐπ᾽ ἐξαγωγῇ ἐκ σικελίης· τὠυτὸ δὲ
                  τοῦτο καὶ εὐβοέας τοὺς ἐν σικελίῃ ἐποίησε διακρίνας. ἐποίεε δὲ ταῦτα τούτους
                  ἀμφοτέρους νομίσας δῆμον εἶναι συνοίκημα ἀχαριτώτατον. τοιούτῳ μὲν τρόπῳ τύραννος
                  ἐγεγόνεε μέγας ὁ γέλων.</p>
            </div>
            <div
               n="157"
               type="chapter">
               <p>τότε δ᾽ ὡς οἱ ἄγγελοι τῶν ἑλλήνων ἀπίκατο ἐς τὰς συρηκούσας, ἐλθόντες αὐτῷ ἐς
                  λόγους ἔλεγον τάδε·<q
                     n="319"
                     who="#emissaries-Greeks">ἔπεμψαν ἡμέας λακεδαιμόνιοί τε καὶ ἀθηναῖοι καὶ οἱ
                     τούτων σύμμαχοι παραλαμψομένους σε πρὸς τὸν βάρβαρον· τὸν γὰρ ἐπιόντα ἐπὶ τὴν
                     ἑλλάδα πάντως κου πυνθάνεαι, ὅτι πέρσης ἀνὴρ μέλλει ζεύξας τὸν ἑλλήσποντον καὶ
                     ἐπάγων πάντα τὸν ἠῷον στρατὸν ἐκ τῆς ἀσίης στρατηλατήσειν ἐπὶ τὴν ἑλλάδα,
                     πρόσχημα μὲν ποιεύμενος ὡς ἐπ᾽ ἀθήνας ἐλαύνει, ἐν νόῳ δὲ ἔχων πᾶσαν τὴν ἑλλάδα
                     ὑπ᾽ ἑωυτῷ ποιήσασθαι. σὺ δὲ δυνάμιός τε γὰρ ἥκεις μεγάλως καὶ μοῖρά τοι τῆς
                     ἑλλάδος οὐκ ἐλαχίστη μέτα ἄρχοντί γε σικελίης, βοήθεέ τε τοῖσι ἐλευθεροῦσι τὴν
                     ἑλλάδα καὶ συνελευθέρου. ἁλὴς μὲν γὰρ γενομένη πᾶσα ἡ ἑλλὰς χεὶρ μεγάλη
                     συνάγεται, καὶ ἀξιόμαχοι γινόμεθα τοῖσι ἐπιοῦσι· ἢν δὲ ἡμέων οἱ μὲν
                     καταπροδιδῶσι, οἱ δὲ μὴ θέλωσι τιμωρέειν, τὸ δὲ ὑγιαῖνον τῆς ἑλλάδος ᾖ ὀλίγον,
                     τοῦτο δὲ ἤδη δεινὸν γίνεται μὴ πέσῃ πᾶσα ἡ ἑλλάς. μὴ γὰρ ἐλπίσῃς, ἢν ἡμέας
                     καταστρέψηται ὁ πέρσης μάχῃ κρατήσας, ὡς οὐκὶ ἥξει παρὰ σέ γε, ἀλλὰ πρὸ τούτου
                     φύλαξαι· βοηθέων γὰρ ἡμῖν σεωυτῷ τιμωρέεις. τῷ δὲ εὖ βουλευθέντι πρήγματι
                     τελευτὴ ὡς τὸ ἐπίπαν χρηστὴ ἐθέλει ἐπιγίνεσθαι.</q></p>
            </div>
            <div
               n="158"
               type="chapter">
               <p>οἱ μὲν ταῦτα ἔλεγον, γέλων δὲ πολλὸς ἐνέκειτο λέγων τοιάδε·<q
                     n="320"
                     who="#Gelon">ἄνδρες ἕλληνες, λόγον ἔχοντες πλεονέκτην ἐτολμήσατε ἐμὲ σύμμαχον
                     ἐπὶ τὸν βάρβαρον παρακαλέοντες ἐλθεῖν. αὐτοὶ δὲ ἐμέο πρότερον δεηθέντος
                     βαρβαρικοῦ στρατοῦ συνεπάψασθαι, ὅτε μοι πρὸς καρχηδονίους νεῖκος συνῆπτο,
                     ἐπισκήπτοντός τε τὸν δωριέος τοῦ ἀναξανδρίδεω πρὸς ἐγεσταίων φόνον ἐκπρήξασθαι,
                     ὑποτείνοντός τε τὰ ἐμπόρια συνελευθεροῦν ἀπ᾽ ὧν ὑμῖν μεγάλαι ὠφελίαι τε καὶ
                     ἐπαυρέσιες γεγόνασι, οὔτε ἐμέο εἵνεκα ἤλθετε βοηθήσοντες οὔτε τὸν δωριέος φόνον
                     ἐκπρηξόμενοι, τό τε κατ᾽ ὑμέας τάδε ἅπαντα ὑπὸ βαρβάροισι νέμεται. ἀλλὰ εὖ γὰρ
                     ἡμῖν καὶ ἐπὶ τὸ ἄμεινον κατέστη· νῦν δέ, ἐπειδὴ περιελήλυθε ὁ πόλεμος καὶ
                     ἀπῖκται ἐς ὑμέας, οὕτω δὴ γέλωνος μνῆστις γέγονε. ἀτιμίης δὲ πρὸς ὑμέων κυρήσας
                     οὐκ ὁμοιώσομαι ὑμῖν, ἀλλ᾽ ἕτοιμός εἰμι βοηθέειν παρεχόμενος διηκοσίας τε
                     τριήρεας καὶ δισμυρίους ὁπλίτας καὶ δισχιλίην ἵππον καὶ δισχιλίους τοξότας καὶ
                     δισχιλίους σφενδονήτας καὶ δισχιλίους ἱπποδρόμους ψιλούς· σῖτόν τε ἁπάσῃ τῇ
                     ἑλλήνων στρατιῇ, ἔστ᾽ ἂν διαπολεμήσωμεν, ὑποδέκομαι παρέξειν. ἐπὶ δὲ λόγῳ
                     τοιῷδε τάδε ὑπίσχομαι, ἐπ᾽ ᾧ τε στρατηγός τε καὶ ἡγεμὼν τῶν ἑλλήνων ἔσομαι πρὸς
                     τὸν βάρβαρον· ἐπ᾽ ἄλλῳ δὲ λόγῳ οὔτ᾽ ἂν αὐτὸς ἔλθοιμι οὔτ᾽ ἂν ἄλλους
                     πέμψαιμι.</q></p>
            </div>
            <div
               n="159"
               type="chapter">
               <p>ταῦτα ἀκούσας οὔτε ἠνέσχετο ὁ σύαγρος εἶπέ τε τάδε·<q
                     n="321"
                     who="#Syagrus">ἦ κε μέγ᾽ οἰμώξειε ὁ πελοπίδης ἀγαμέμνων πυθόμενος σπαρτιήτας
                     τὴν ἡγεμονίην ἀπαραιρῆσθαι ὑπὸ γέλωνός τε καὶ συρηκοσίων. ἀλλὰ τούτου μὲν τοῦ
                     λόγου μηκέτι μνησθῇς, ὅκως τὴν ἡγεμονίην τοι παραδώσομεν· ἀλλ᾽ εἰ μὲν βούλεαι
                     βοηθέειν τῇ ἑλλάδι, ἴσθι ἀρξόμενος ὑπὸ λακεδαιμονίων· εἰ δ᾽ ἄρα μὴ δικαιοῖς
                     ἄρχεσθαι, σὺ δὲ μηδὲ βοήθεε.</q></p>
            </div>
            <div
               n="160"
               type="chapter">
               <p>πρὸς ταῦτα ὁ γέλων, ἐπειδὴ ὥρα ἀπεστραμμένους τοὺς λόγους τοῦ συάγρου, τὸν
                  τελευταῖόν σφι τόνδε ἐξέφαινε λόγον·<q
                     n="322"
                     who="#Gelon">ὦ ξεῖνε σπαρτιῆτα, ὀνείδεα κατιόντα ἀνθρώπῳ φιλέει ἐπανάγειν τὸν
                     θυμόν· σὺ μέντοι ἀποδεξάμενος ὑβρίσματα ἐν τῷ λόγῳ οὔ με ἔπεισας ἀσχήμονα ἐν τῇ
                     ἀμοιβῇ γενέσθαι. ὅκου δὲ ὑμεῖς οὕτω περιέχεσθε τῆς ἡγεμονίης, οἰκὸς καὶ ἐμὲ
                     μᾶλλον ὑμέων περιέχεσθαι, στρατιῆς τε ἐόντα πολλαπλησίης ἡγεμόνα καὶ νεῶν
                     πολλὸν πλεόνων. ἀλλ᾽ ἐπείτε ὑμῖν ὁ λόγος οὕτω προσάντης κατίσταται, ἡμεῖς τι
                     ὑπείξομεν τοῦ ἀρχαίου λόγου· εἰ τοῦ μὲν πεζοῦ ὑμεῖς ἡγέοισθε, τοῦ δὲ ναυτικοῦ
                     ἐγώ· εἰ δὲ ὑμῖν ἡδονὴ τοῦ κατὰ θάλασσαν ἡγεμονεύειν, τοῦ πεζοῦ ἐγὼ θέλω. καὶ ἢ
                     τούτοισι ὑμέας χρεόν ἐστι ἀρέσκεσθαι ἢ ἀπιέναι συμμάχων τοιῶνδε
                  ἐρήμους.</q></p>
            </div>
            <div
               n="161"
               type="chapter">
               <p>γέλων μὲν δὴ ταῦτα προετείνετο, φθάσας δὲ ὁ ἀθηναίων ἄγγελος τὸν λακεδαιμονίων
                  ἀμείβετό μιν τοῖσδε·<q
                     n="323"
                     who="#messenger-Athenian">ὦ βασιλεῦ συρηκοσίων, οὐκ ἡγεμόνος δεομένη ἡ ἑλλὰς
                     ἀπέπεμψε ἡμέας πρὸς σέ, ἀλλὰ στρατιῆς. σὺ δὲ ὅκως μὲν στρατιὴν πέμψεις μὴ
                     ἡγεόμενος τῆς ἑλλάδος οὐ προφαίνεις, ὡς δὲ στρατηγήσεις αὐτῆς γλίχεαι. ὅσον μέν
                     νυν παντὸς τοῦ ἑλλήνων στρατοῦ ἐδέο ἡγέεσθαι, ἐξήρκεε ἡμῖν τοῖσι ἀθηναίοισι
                     ἡσυχίην ἄγειν, ἐπισταμένοισι ὡς ὁ λάκων ἱκανός τοι ἔμελλε ἔσεσθαι καὶ ὑπὲρ
                     ἀμφοτέρων ἀπολογεόμενος. ἐπείτε δὲ ἁπάσης ἀπελαυνόμενος δέαι τῆς ναυτικῆς
                     ἄρχειν, οὕτω ἔχει τοι· οὐδ᾽ ἢν ὁ λάκων ἐπίῃ τοι ἄρχειν αὐτῆς, ἡμεῖς ἐπήσομεν.
                     ἡμετέρη γάρ ἐστι αὕτη γε μὴ αὐτῶν βουλομένων λακεδαιμονίων· τούτοισι μὲν ὦν
                     ἡγέεσθαι βουλομένοισι οὐκ ἀντιτείνομεν, ἄλλῳ δὲ παρήσομεν οὐδενὶ ναυαρχέειν.
                     μάτην γὰρ ἂν ὧδε πάραλον ἑλλήνων στρατὸν πλεῖστον εἴημεν ἐκτημένοι, εἰ
                     συρηκοσίοισι ἐόντες ἀθηναῖοι συγχωρήσομεν τῆς ἡγεμονίης, ἀρχαιότατον μὲν ἔθνος
                     παρεχόμενοι, μοῦνοι δὲ ἐόντες οὐ μετανάσται ἑλλήνων· τῶν καὶ ὅμηρος ὁ ἐποποιὸς
                     ἄνδρα ἄριστον ἔφησε ἐς ἴλιον ἀπικέσθαι τάξαι τε καὶ διακοσμῆσαι στρατόν. οὕτω
                     οὐκ ὄνειδος οὐδὲν ἡμῖν ἐστι λέγειν ταῦτα.</q></p>
            </div>
            <div
               n="162"
               type="chapter">
               <p>ἀμείβετο γέλων τοῖσδε·<q
                     n="324"
                     who="#Gelon">ξεῖνε ἀθηναῖε, ὑμεῖς ἐοίκατε τοὺς μὲν ἄρχοντας ἔχειν, τοὺς δὲ
                     ἀρξομένους οὐκ ἕξειν. ἐπεὶ τοίνυν οὐδὲν ὑπιέντες ἔχειν τὸ πᾶν ἐθέλετε, οὐκ ἂν
                     φθάνοιτε τὴν ταχίστην ὀπίσω ἀπαλλασσόμενοι καὶ ἀγγέλλοντες τῇ ἑλλάδι ὅτι ἐκ τοῦ
                     ἐνιαυτοῦ τὸ ἔαρ αὐτῇ ἐξαραίρηται.</q>οὗτος δὲ ὁ νόος τοῦ ῥήματος, τὸ ἐθέλει
                  λέγειν· δῆλα γάρ, ὡς ἐν τῷ ἐνιαυτῷ ἐστι τὸ ἔαρ δοκιμώτατον, τῆς δὲ τῶν ἑλλήνων
                  στρατιῆς τὴν ἑωυτοῦ στρατιήν· στερισκομένην ὦν τὴν ἑλλάδα τῆς ἑωυτοῦ συμμαχίης
                  εἴκαζε ὡς εἰ τὸ ἔαρ ἐκ τοῦ ἐνιαυτοῦ ἐξαραιρημένον εἴη.</p>
            </div>
            <div
               n="163"
               type="chapter">
               <p>οἱ μὲν δὴ τῶν ἑλλήνων ἄγγελοι τοιαῦτα τῷ γέλωνι χρηματισάμενοι ἀπέπλεον· γέλων δὲ
                  πρὸς ταῦτα δείσας μὲν περὶ τοῖσι ἕλλησι μὴ οὐ δύνωνται τὸν βάρβαρον ὑπερβαλέσθαι,
                  δεινὸν δὲ καὶ οὐκ ἀνασχετὸν ποιησάμενος ἐλθὼν ἐς πελοπόννησον ἄρχεσθαι ὑπὸ
                  λακεδαιμονίων, ἐὼν σικελίης τύραννος, ταύτην μὲν τὴν ὁδὸν ἠμέλησε, ὁ δὲ ἄλλης
                  εἴχετο. ἐπείτε γὰρ τάχιστα ἐπύθετο τὸν πέρσην διαβεβηκότα τὸν ἑλλήσποντον, πέμπει
                  πεντηκοντέροισι τρισὶ κάδμον τὸν σκύθεω ἄνδρα κῷον ἐς δελφούς, ἔχοντα χρήματα
                  πολλὰ καὶ φιλίους λόγους, καραδοκήσοντα τὴν μάχην τῇ πεσέεται, καὶ ἢν μὲν ὁ
                  βάρβαρος νικᾷ, τά τε χρήματα αὐτῷ διδόναι καὶ γῆν τε καὶ ὕδωρ τῶν ἄρχει ὁ γέλων,
                  ἢν δὲ οἱ ἕλληνες, ὀπίσω ἀπάγειν.</p>
            </div>
            <div
               n="164"
               type="chapter">
               <p>ὁ δὲ κάδμος οὗτος πρότερον τούτων παραδεξάμενος παρὰ πατρὸς τυραννίδα κῴων εὖ
                  βεβηκυῖαν, ἑκών τε εἶναι καὶ δεινοῦ ἐπιόντος οὐδενὸς ἀλλ᾽ ὑπὸ δικαιοσύνης ἐς μέσον
                  κῴοισι καταθεὶς τὴν ἀρχὴν οἴχετο ἐς σικελίην, ἔνθα μετὰ σαμίων ἔσχε τε καὶ
                  κατοίκησε πόλιν ζάγκλην τὴν ἐς μεσσήνην μεταβαλοῦσαν τὸ οὔνομα. τοῦτον δὴ ὁ γέλων
                  τὸν κάδμον καὶ τοιούτῳ τρόπῳ ἀπικόμενον διὰ δικαιοσύνην, τήν οἱ αὐτὸς ἄλλην
                  συνῄδεε ἐοῦσαν, ἔπεμπε· ὃς ἐπὶ τοῖσι ἄλλοισι δικαίοισι τοῖσι ἐξ ἑωυτοῦ
                  ἐργασμένοισι καὶ τόδε οὐκ ἐλάχιστον τούτων ἐλίπετο· κρατήσας γὰρ μεγάλων χρημάτων
                  τῶν οἱ γέλων ἐπετράπετο, παρεὸν κατασχέσθαι οὐκ ἠθέλησε, ἀλλ᾽ ἐπεὶ οἱ ἕλληνες
                  ἐπεκράτησαν τῇ ναυμαχίῃ καὶ ξέρξης οἰχώκεε ἀπελαύνων, καὶ δὴ καὶ ἐκεῖνος ἀπίκετο
                  ἐς τὴν σικελίην ἀπὸ πάντα τὰ χρήματα ἄγων.</p>
            </div>
            <div
               n="165"
               type="chapter">
               <p>λέγεται δὲ καὶ τάδε ὑπὸ τῶν ἐν τῇ σικελίῃ οἰκημένων, ὡς ὅμως καὶ μέλλων ἄρχεσθαι
                  ὑπὸ λακεδαιμονίων ὁ γέλων ἐβοήθησε ἂν τοῖσι ἕλλησι, εἰ μὴ ὑπὸ θήρωνος τοῦ
                  αἰνησιδήμου ἀκραγαντίνων μουνάρχου ἐξελασθεὶς ἐξ ἱμέρης τήριλλος ὁ κρινίππου,
                  τύραννος ἐὼν ἱμέρης, ἐπῆγε ὑπ᾽ αὐτὸν τὸν χρόνον τοῦτον φοινίκων καὶ λιβύων καὶ
                  ἰβήρων καὶ λιγύων καὶ ἐλισύκων καὶ σαρδονίων καὶ κυρνίων τριήκοντα μυριάδας καὶ
                  στρατηγὸν αὐτῶν ἀμίλκαν τὸν ἄννωνος, καρχηδονίων ἐόντα βασιλέα, κατὰ ξεινίην τε
                  τὴν ἑωυτοῦ ὁ τήριλλος ἀναγνώσας καὶ μάλιστα διὰ τὴν ἀναξίλεω τοῦ κρητίνεω
                  προθυμίην, ὃς, ῥηγίου ἐὼν τύραννος, τὰ ἑωυτοῦ τέκνα δοὺς ὁμήρους ἀμίλκᾳ, ἐπῆγε ἐπὶ
                  τὴν σικελίην τιμωρέων τῷ πενθερῷ· τηρίλλου γὰρ εἶχε θυγατέρα ἀναξίλεως, τῇ οὔνομα
                  ἦν κυδίππη. οὕτω δὴ οὐκ οἷόν τε γενόμενον βοηθέειν τὸν γέλωνα τοῖσι ἕλλησι
                  ἀποπέμπειν ἐς δελφοὺς τὰ χρήματα.</p>
            </div>
            <div
               n="166"
               type="chapter">
               <p>πρὸς δὲ καὶ τάδε λέγουσι, ὡς συνέβη τῆς αὐτῆς ἡμέρης ἔν τε τῇ σικελίῃ γέλωνα καὶ
                  θήρωνα νικᾶν ἀμίλκαν τὸν καρχηδόνιον καὶ ἐν σαλαμῖνι τοὺς ἕλληνας τὸν πέρσην. τὸν
                  δὲ ἀμίλκαν, καρχηδόνιον ἐόντα πρὸς πατρός, μητρόθεν δὲ συρηκόσιον, βασιλεύσαντά τε
                  κατ᾽ ἀνδραγαθίην καρχηδονίων, ὡς ἡ συμβολή τε ἐγίνετο καὶ ὡς ἑσσοῦτο τῇ μάχῃ,
                  ἀφανισθῆναι πυνθάνομαι· οὔτε γὰρ ζώοντα οὔτε ἀποθανόντα φανῆναι οὐδαμοῦ γῆς· τὸ
                  πᾶν γὰρ ἐπεξελθεῖν διζήμενον γέλωνα.</p>
            </div>
            <div
               n="167"
               type="chapter">
               <p>ἔστι δὲ ὑπ᾽ αὐτῶν καρχηδονίων ὅδε λόγος λεγόμενος, οἰκότι χρεωμένων, ὡς οἱ μὲν
                  βάρβαροι τοῖσι ἕλλησι ἐν τῇ σικελίῃ ἐμάχοντο ἐξ ἠοῦς ἀρξάμενοι μέχρι δείλης ὀψίης
                  ἐπὶ τοσοῦτο γὰρ λέγεται ἑλκύσαι τὴν σύστασιν , ὁ δὲ ἀμίλκας ἐν τούτῳ τῷ χρόνῳ
                  μένων ἐν τῷ στρατοπέδῳ ἐθύετο καὶ ἐκαλλιερέετο ἐπὶ πυρῆς μεγάλης σώματα ὅλα
                  καταγίζων· ἰδὼν δὲ τροπὴν τῶν ἑωυτοῦ γινομένην, ὡς ἔτυχε ἐπισπένδων τοῖσι ἱροῖσι,
                  ὦσε ἑωυτὸν ἐς τὸ πῦρ· οὕτω δὴ κατακαυθέντα ἀφανισθῆναι. ἀφανισθέντι δὲ ἀμίλκᾳ
                  τρόπῳ εἴτε τοιούτῳ ὡς φοίνικες λέγουσι εἴτε ἑτέρῳ ὡς καρχηδόνιοι καὶ συρηκόσιοι ,
                  τοῦτο μέν οἱ θύουσι, τοῦτο δὲ μνήματα ἐποίησαν ἐν πόσῃσι τῇσι πόλισι τῶν
                  ἀποικίδων, ἐν αὐτῇ τε μέγιστον καρχηδόνι. τὰ μὲν ἀπὸ σικελίης τοσαῦτα.</p>
            </div>
            <div
               n="168"
               type="chapter">
               <p>κερκυραῖοι δὲ τάδε ὑποκρινάμενοι τοῖσι ἀγγέλοισι τοιάδε ἐποίησαν· καὶ γὰρ τούτους
                  παρελάμβανον οἱ αὐτοὶ οἵ περ ἐς σικελίην ἀπίκατο, λέγοντες τοὺς αὐτοὺς λόγους τοὺς
                  καὶ πρὸς γέλωνα ἔλεγον. οἱ δὲ παραυτίκα μὲν ὑπίσχοντο πέμψειν τε καὶ ἀμυνέειν,
                  φράζοντες ὡς οὔ σφι περιοπτέη ἐστὶ ἡ ἑλλὰς ἀπολλυμένη· ἢν γὰρ σφαλῇ, σφεῖς γε
                  οὐδὲν ἄλλο ἢ δουλεύσουσι τῇ πρώτῃ τῶν ἡμερέων· ἀλλὰ τιμωρητέον εἴη ἐς τὸ
                  δυνατώτατον. ὑπεκρίναντο μὲν οὕτω εὐπρόσωπα· ἐπεὶ δὲ ἔδεε βοηθέειν, ἄλλα νοεῦντες
                  ἐπλήρωσαν νέας ἑξήκοντα, μόγις δὲ ἀναχθέντες προσέμειξαν τῇ πελοποννήσῳ, καὶ περὶ
                  πύλον καὶ ταίναρον γῆς τῆς λακεδαιμονίων ἀνεκώχευον τὰς νέας, καραδοκέοντες καὶ
                  οὗτοι τὸν πόλεμον τῇ πεσέεται, ἀελπτέοντες μὲν τοὺς ἕλληνας ὑπερβαλέεσθαι,
                  δοκέοντες δὲ τὸν πέρσην κατακρατήσαντα πολλὸν ἄρξειν πάσης τῆς ἑλλάδος. ἐποίευν ὦν
                  ἐπίτηδες, ἵνα ἔχωσι πρὸς τὸν πέρσην λέγειν τοιάδε·<q
                     n="325"
                     who="#Corcyrans">ὦ βασιλεῦ, ἡμεῖς παραλαμβανόντων τῶν ἑλλήνων ἡμέας ἐς τὸν
                     πόλεμον τοῦτον, ἔχοντες δύναμιν οὐκ ἐλαχίστην οὐδὲ νέας ἐλαχίστας παρασχόντες
                     ἂν ἀλλὰ πλείστας μετά γε ἀθηναίους, οὐκ ἠθελήσαμέν τοι ἀντιοῦσθαι οὐδέ τι
                     ἀποθύμιον ποιῆσαι.</q>τοιαῦτα λέγοντες ἤλπιζον πλέον τι τῶν ἄλλων οἴσεσθαι· τά
                  περ ἂν καὶ ἐγένετο, ὡς ἐμοὶ δοκέει. πρὸς δὲ τοὺς ἕλληνάς σφι σκῆψις ἐπεποίητο, τῇ
                  περ δὴ καὶ ἐχρήσαντο· αἰτιωμένων γὰρ τῶν ἑλλήνων ὅτι οὐκ ἐβοήθεον, ἔφασαν πληρῶσαι
                  μὲν ἑξήκοντα τριήρεας, ὑπὸ δὲ ἐτησιέων ἀνέμων ὑπερβαλεῖν μαλέην οὐκ οἷοί τε
                  γενέσθαι· οὕτω οὐκ ἀπικέσθαι ἐς σαλαμῖνα καὶ οὐδεμιῇ κακότητι λειφθῆναι τῆς
                  ναυμαχίης. οὗτοι μὲν οὕτω διεκρούσαντο τοὺς ἕλληνας.</p>
            </div>
            <div
               n="169"
               type="chapter">
               <p>κρῆτες δέ, ἐπείτε σφέας παρελάμβανον οἱ ἐπὶ τούτοισι ταχθέντες ἑλλήνων, ἐποίησαν
                  τοιόνδε· πέμψαντες κοινῇ θεοπρόπους ἐς δελφοὺς τὸν θεὸν ἐπειρώτων εἴ σφι ἄμεινον
                  τιμωρέουσι γίνεται τῇ ἑλλάδι. ἡ δὲ πυθίη ὑπεκρίνατο·<q
                     n="326"
                     type="oracle"
                     who="#Pythia">ὦ νήπιοι, ἐπιμέμφεσθε ὅσα ὑμῖν ἐκ τῶν μενέλεῳ τιμωρημάτων μίνως
                     ἔπεμψε μηνίων δακρύματα; ὅτε οἱ μὲν οὐ συνεξεπρήξαντο αὐτῷ τὸν ἐν καμικῷ
                     θάνατον γενόμενον, ὑμεῖς δὲ ἐκείνοισι τὴν ἐκ σπάρτης ἁρπασθεῖσαν ὑπ᾽ ἀνδρὸς
                     βαρβάρου γυναῖκα.</q>ταῦτα οἱ κρῆτες ὡς ἀπενειχθέντα ἤκουσαν, ἔσχοντο τῆς
                  τιμωρίης.</p>
            </div>
            <div
               n="170"
               type="chapter">
               <p>λέγεται γὰρ μίνων κατὰ ζήτησιν δαιδάλου ἀπικόμενον ἐς σικανίην τὴν νῦν σικελίην
                  καλεομένην ἀποθανεῖν βιαίῳ θανάτῳ. ἀνὰ δὲ χρόνον κρῆτας θεοῦ σφέας ἐποτρύναντος,
                  πάντας πλὴν πολιχνιτέων τε καὶ πραισίων, ἀπικομένους στόλῳ μεγάλῳ ἐς σικανίην
                  πολιορκέειν ἐπ᾽ ἔτεα πέντε πόλιν καμικόν, τὴν κατ᾽ ἐμὲ ἀκραγαντῖνοι ἐνέμοντο·
                  τέλος δὲ οὐ δυναμένους οὔτε ἑλεῖν οὔτε παραμένειν λιμῷ συνεστεῶτας, ἀπολιπόντας
                  οἴχεσθαι. ὡς δὲ κατὰ ἰηπυγίην γενέσθαι πλέοντας, ὑπολαβόντα σφέας χειμῶνα μέγαν
                  ἐκβαλεῖν ἐς τὴν γῆν· συναραχθέντων δὲ τῶν πλοίων οὐδεμίαν γάρ σφι ἔτι κομιδὴν ἐς
                  κρήτην φαίνεσθαι , ἐνθαῦτα ὑρίην πόλιν κτίσαντας καταμεῖναί τε καὶ μεταβαλόντας
                  ἀντὶ μὲν κρητῶν γενέσθαι ἰήπυγας μεσσαπίους, ἀντὶ δὲ τοῦ εἶναι νησιώτας ἠπειρώτας.
                  ἀπὸ δὲ ὑρίης πόλιος τὰς ἄλλας οἰκίσαι, τὰς δὴ ταραντῖνοι χρόνῳ ὕστερον πολλῷ
                  ἐξανιστάντες προσέπταισαν μεγάλως ὥστε φόνος ἑλληνικὸς μέγιστος οὗτος δὴ ἐγένετο
                  πάντων τῶν ἡμεῖς ἴδμεν, αὐτῶν τε ταραντίνων καὶ ῥηγίνων, οἳ ὑπὸ μικύθου τοῦ χοίρου
                  ἀναγκαζόμενοι τῶν ἀστῶν καὶ ἀπικόμενοι τιμωροὶ ταραντίνοισι ἀπέθανον τρισχίλιοι
                  οὗτοι· αὐτῶν δὲ ταραντίνων οὐκ ἐπῆν ἀριθμός. ὁ δὲ μίκυθος, οἰκέτης ἐὼν ἀναξίλεω,
                  ἐπίτροπος ῥηγίου κατελέλειπτο, οὗτος ὅς περ ἐκπεσὼν ἐκ ῥηγίου καὶ τεγέην τὴν
                  ἀρκάδων οἰκήσας ἀνέθηκε ἐν ὀλυμπίῃ τοὺς πολλοὺς ἀνδριάντας.</p>
            </div>
            <div
               n="171"
               type="chapter">
               <p>ἀλλὰ τὰ μὲν κατὰ ῥηγίνους τε καὶ ταραντίνους τοῦ λόγου μοι παρενθήκη γέγονε. ἐς δὲ
                  τὴν κρήτην ἐρημωθεῖσαν, ὡς λέγουσι πραίσιοι, ἐσοικίζεσθαι ἄλλους τε ἀνθρώπους καὶ
                  μάλιστα ἕλληνας, τρίτῃ δὲ γενεῇ μετὰ μίνων τελευτήσαντα γενέσθαι τὰ τρωικά, ἐν
                  τοῖσι οὐ φλαυροτάτους φαίνεσθαι ἐόντας κρῆτας τιμωροὺς μενέλεῳ. ἀντὶ τούτων δέ σφι
                  ἀπονοστήσασι ἐκ τροίης λιμόν τε καὶ λοιμὸν γενέσθαι καὶ αὐτοῖσι καὶ τοῖσι
                  προβάτοισι, ὥστε τὸ δεύτερον ἐρημωθείσης κρήτης μετὰ τῶν ὑπολοίπων τρίτους αὐτὴν
                  νῦν νέμεσθαι κρῆτας. ἡ μὲν δὴ πυθίη ὑπομνήσασα ταῦτα ἔσχε βουλομένους τιμωρέειν
                  τοῖσι ἕλλησι.</p>
            </div>
            <div
               n="172"
               type="chapter">
               <p>θεσσαλοὶ δὲ ὑπὸ ἀναγκαίης τὸ πρῶτον ἐμήδισαν, ὡς διέδεξαν ὅτι οὔ σφι ἥνδανε τὰ οἱ<name
                     type="family">ἀλευάδαι</name>ἐμηχανῶντο. ἐπείτε γὰρ ἐπύθοντο τάχιστα μέλλοντα
                  διαβαίνειν τὸν πέρσην ἐς τὴν εὐρώπην, πέμπουσι ἐς τὸν ἰσθμὸν ἀγγέλους· ἐν δὲ τῷ
                  ἰσθμῷ ἦσαν ἁλισμένοι πρόβουλοι τῆς ἑλλάδος ἀραιρημένοι ἀπὸ τῶν πολίων τῶν τὰ
                  ἀμείνω φρονεουσέων περὶ τὴν ἑλλάδα. ἀπικόμενοι δὲ ἐπὶ τούτους τῶν θεσσαλῶν οἱ
                  ἄγγελοι ἔλεγον·<q
                     n="327"
                     who="#messengers-Thessalian">ἄνδρες ἕλληνες, δεῖ φυλάσσεσθαι τὴν ἐσβολὴν τὴν
                     ὀλυμπικήν, ἵνα θεσσαλίη τε καὶ ἡ σύμπασα ἑλλὰς ἐν σκέπῃ τοῦ πολέμου ᾖ. ἡμεῖς
                     μέν νυν ἕτοιμοί εἰμεν συμφυλάσσειν, πέμπειν δὲ χρὴ καὶ ὑμέας στρατιὴν πολλήν·
                     ὡς εἰ μὴ πέμψετε, ἐπίστασθε ἡμέας ὁμολογήσειν τῷ πέρσῃ· οὐ γάρ τοι
                     προκατημένους τοσοῦτο πρὸ τῆς ἄλλης ἑλλάδος μούνους πρὸ ὑμέων δεῖ ἀπολέσθαι.
                     βοηθέειν δὲ οὐ βουλόμενοι ἀναγκαίην ἡμῖν οὐδεμίαν οἷοί τέ ἐστε προσφέρειν·
                     οὐδαμὰ γὰρ ἀδυνασίης ἀνάγκη κρέσσων ἔφυ· ἡμεῖς δὲ πειρησόμεθα αὐτοί τινα
                     σωτηρίην μηχανώμενοι.</q>ταῦτα ἔλεγον οἱ θεσσαλοί.</p>
            </div>
            <div
               n="173"
               type="chapter">
               <p>οἱ δὲ ἕλληνες πρὸς ταῦτα ἐβουλεύσαντο ἐς θεσσαλίην πέμπειν κατὰ θάλασσαν πεζὸν
                  στρατὸν φυλάξοντα τὴν ἐσβολήν· ὡς δὲ συνελέχθη ὁ στρατός, ἔπλεε δι᾽ εὐρίπου.
                  ἀπικόμενος δὲ τῆς ἀχαιίης ἐς ἄλον, ἀποβὰς ἐπορεύετο ἐς θεσσαλίην, τὰς νέας αὐτοῦ
                  καταλιπών, καὶ ἀπίκετο ἐς τὰ τέμπεα ἐς τὴν ἐσβολὴν ἥ περ ἀπὸ μακεδονίης τῆς κάτω
                  ἐς θεσσαλίην φέρει παρὰ ποταμὸν πηνειόν, μεταξὺ δὲ ὀλύμπου τε ὄρεος ἐόντα καὶ τῆς
                  ὄσσης. ἐνθαῦτα ἐστρατοπεδεύοντο τῶν ἑλλήνων κατὰ μυρίους ὁπλίτας συλλεγέντες, καί
                  σφι προσῆν ἡ θεσσαλῶν ἵππος· ἐστρατήγεε δὲ λακεδαιμονίων μὲν εὐαίνετος ὁ καρήνου
                  ἐκ τῶν πολεμάρχων ἀραιρημένος, γένεος μέντοι ἐὼν οὐ τοῦ βασιληίου, ἀθηναίων δὲ
                  θεμιστοκλέης ὁ νεοκλέος. ἔμειναν δὲ ὀλίγας ἡμέρας ἐνθαῦτα· ἀπικόμενοι γὰρ ἄγγελοι
                  παρὰ ἀλεξάνδρου τοῦ ἀμύντεω ἀνδρὸς μακεδόνος συνεβούλευόν σφι ἀπαλλάσσεσθαι μηδὲ
                  μένοντας ἐν τῇ ἐσβολῇ καταπατηθῆναι ὑπὸ τοῦ στρατοῦ τοῦ ἐπιόντος, σημαίνοντες τὸ
                  πλῆθός τε τῆς στρατιῆς καὶ τὰς νέας· ὡς δὲ οὗτοί σφι ταῦτα συνεβούλευον χρηστὰ γὰρ
                  ἐδόκεον συμβουλεύειν, καί σφι εὔνοος ἐφαίνετο ἐὼν ὁ μακεδών , ἐπείθοντο. δοκέειν
                  δέ μοι, ἀρρωδίη ἦν τὸ πεῖθον, ὡς ἐπύθοντο καὶ ἄλλην ἐοῦσαν ἐσβολὴν ἐς θεσσαλοὺς
                  κατὰ τὴν ἄνω μακεδονίην διὰ περραιβῶν κατὰ γόννον πόλιν, τῇ περ δὴ καὶ ἐσέβαλε ἡ
                  στρατιὴ ἡ ξέρξεω. καταβάντες δὲ οἱ ἕλληνες ἐπὶ τὰς νέας ὀπίσω ἐπορεύοντο ἐς τὸν
                  ἰσθμόν.</p>
            </div>
            <div
               n="174"
               type="chapter">
               <p>αὕτη ἐγένετο ἡ ἐς θεσσαλίην στρατηίη βασιλέος τε μέλλοντος διαβαίνειν ἐς τὴν
                  εὐρώπην ἐκ τῆς ἀσίης καὶ ἐόντος ἤδη ἐν ἀβύδῳ. θεσσαλοὶ δὲ ἐρημωθέντες συμμάχων
                  οὕτω δὴ ἐμήδισαν προθύμως οὐδ᾽ ἔτι ἐνδοιαστῶς, ὥστε ἐν τοῖσι πρήγμασι ἐφαίνοντο
                  βασιλέϊ ἄνδρες ἐόντες χρησιμώτατοι.</p>
            </div>
            <div
               n="175"
               type="chapter">
               <p>οἱ δὲ ἕλληνες ἐπείτε ἀπίκατο ἐς τὸν ἰσθμόν, ἐβουλεύοντο πρὸς τὰ λεχθέντα ἐξ
                  ἀλεξάνδρου τῇ τε στήσονται τὸν πόλεμον καὶ ἐν οἵοισι χώροισι. ἡ νικῶσα δὲ γνώμη
                  ἐγίνετο τὴν ἐν θερμοπύλῃσι ἐσβολὴν φυλάξαι· στεινοτέρη γὰρ ἐφαίνετο ἐοῦσα τῆς ἐς
                  θεσσαλίην καὶ ἅμα μία ἀγχοτέρη τε τῆς ἑωυτῶν· τὴν δὲ ἀτραπόν, δι᾽ ἣν ἥλωσαν οἱ
                  ἁλόντες ἑλλήνων ἐν θερμοπύλῃσι, οὐδὲ ᾔδεσαν ἐοῦσαν πρότερον ἤ περ ἀπικόμενοι ἐς
                  θερμοπύλας ἐπύθοντο τρηχινίων. ταύτην ὦν ἐβουλεύσαντο φυλάσσοντες τὴν ἐσβολὴν μὴ
                  παριέναι ἐς τὴν ἑλλάδα τὸν βάρβαρον, τὸν δὲ ναυτικὸν στρατὸν πλέειν γῆς τῆς
                  ἱστιαιώτιδος ἐπὶ ἀρτεμίσιον· ταῦτα γὰρ ἀγχοῦ τε ἀλλήλων ἐστὶ ὥστε πυνθάνεσθαι τὰ
                  κατὰ ἑκατέρους ἐόντα.</p>
            </div>
            <div
               n="176"
               type="chapter">
               <p>οἵ τε χῶροι οὕτω ἔχουσι. τοῦτο μέν, τὸ ἀρτεμίσιον, ἐκ τοῦ πελάγεος τοῦ θρηικίου ἐξ
                  εὐρέος συνάγεται ἐς στεινὸν ἐόντα τὸν πόρον τὸν μεταξὺ νήσου τε σκιάθου καὶ
                  ἠπείρου μαγνησίης· ἐκ δὲ τοῦ στεινοῦ τῆς εὐβοίης ἤδη τὸ ἀρτεμίσιον δέκεται
                  αἰγιαλός, ἐν δὲ ἀρτέμιδος ἱρόν. ἡ δὲ αὖ διὰ τρηχῖνος ἔσοδος ἐς τὴν ἑλλάδα ἐστὶ τῇ
                  στεινοτάτη ἡμίπλεθρον. οὐ μέντοι κατὰ τοῦτό γε ἐστὶ τὸ στεινότατον τῆς χώρης τῆς
                  ἄλλης, ἀλλ᾽ ἔμπροσθέ τε θερμοπυλέων καὶ ὄπισθε, κατά τε ἀλπηνούς, ὄπισθε ἐόντας,
                  ἐοῦσα ἁμαξιτὸς μούνη, καὶ ἔμπροσθε κατὰ φοίνικα ποταμὸν ἀγχοῦ ἀνθήλης πόλιος, ἄλλη
                  ἁμαξιτὸς μούνη. τῶν δὲ θερμοπυλέων τὸ μὲν πρὸς ἑσπέρης ὄρος ἄβατόν τε καὶ
                  ἀπόκρημνον, ὑψηλόν, ἀνατεῖνον ἐς τὴν οἴτην· τὸ δὲ πρὸς τὴν ἠῶ τῆς ὁδοῦ θάλασσα
                  ὑποδέκεται καὶ τενάγεα. ἔστι δὲ ἐν τῇ ἐσόδῳ ταύτῃ θερμὰ λουτρά, τὰ χύτρους
                  καλέουσι οἱ ἐπιχώριοι, καὶ βωμὸς ἵδρυται<persName>ἡρακλέος</persName>ἐπ᾽ αὐτοῖσι·
                  ἐδέδμητο δὲ τεῖχος κατὰ ταύτας τὰς ἐσβολάς, καὶ τό γε παλαιὸν πύλαι ἐπῆσαν.
                  ἔδειμαν δὲ φωκέες τὸ τεῖχος δείσαντες, ἐπεὶ θεσσαλοὶ ἦλθον ἐκ θεσπρωτῶν οἰκήσοντες
                  γῆν τὴν αἰολίδα, τήν περ νῦν ἐκτέαται. ἅτε δὴ πειρωμένων τῶν θεσσαλῶν
                  καταστρέφεσθαί σφεας, τοῦτο προεφυλάξαντο οἱ φωκέες καὶ τὸ ὕδωρ τὸ θερμὸν τότε
                  ἐπῆκαν ἐπὶ τὴν ἔσοδον, ὡς ἂν χαραδρωθείη ὁ χῶρος, πᾶν μηχανώμενοι ὅκως μή σφι
                  ἐσβάλοιεν οἱ θεσσαλοὶ ἐς τὴν χώρην. τὸ μέν νυν τεῖχος τὸ ἀρχαῖον ἐκ παλαιοῦ τε
                  ἐδέδμητο καὶ τὸ πλέον αὐτοῦ ἤδη ὑπὸ χρόνου ἔκειτο· τοῖσι δὲ αὖτις ὀρθώσασι ἔδοξε
                  ταύτῃ ἀπαμύνειν ἀπὸ τῆς ἑλλάδος τὸν βάρβαρον. κώμη δέ ἐστι ἀγχοτάτω τῆς ὁδοῦ,
                  ἀλπηνοὶ οὔνομα· ἐκ ταύτης δὲ ἐπισιτιεῖσθαι ἐλογίζοντο οἱ ἕλληνες.</p>
            </div>
            <div
               n="177"
               type="chapter">
               <p>οἱ μέν νυν χῶροι οὗτοι τοῖσι ἕλλησι εἶναι ἐφαίνοντο ἐπιτήδεοι· ἅπαντα γὰρ
                  προσκεψάμενοι καὶ ἐπιλογισθέντες ὅτι οὔτε πλήθεϊ ἕξουσι χρᾶσθαι οἱ βάρβαροι οὔτε
                  ἵππῳ, ταύτῃ σφι ἔδοξε δέκεσθαι τὸν ἐπιόντα ἐπὶ τὴν ἑλλάδα. ὡς δὲ ἐπύθοντο τὸν
                  πέρσην ἐόντα ἐν πιερίῃ, διαλυθέντες ἐκ τοῦ ἰσθμοῦ ἐστρατεύοντο αὐτῶν οἱ μὲν ἐς
                  θερμοπύλας πεζῇ, ἄλλοι δὲ κατὰ θάλασσαν ἐπ᾽ ἀρτεμίσιον.</p>
            </div>
            <div
               n="178"
               type="chapter">
               <p>οἱ μὲν δὴ ἕλληνες κατὰ τάχος ἐβοήθεον διαταχθέντες, δελφοὶ δ᾽ ἐν τούτῳ τῷ χρόνῳ
                  ἐχρηστηριάζοντο τῷ θεῷ ὑπὲρ ἑωυτῶν καὶ τῆς ἑλλάδος καταρρωδηκότες, καί σφι ἐχρήσθη
                  ἀνέμοισι εὔχεσθαι· μεγάλους γὰρ τούτους ἔσεσθαι τῇ ἑλλάδι συμμάχους. δελφοὶ δὲ
                  δεξάμενοι τὸ μαντήιον πρῶτα μὲν ἑλλήνων τοῖσι βουλομένοισι εἶναι ἐλευθέροισι
                  ἐξήγγειλαν τὰ χρησθέντα αὐτοῖσι, καί σφι δεινῶς καταρρωδέουσι τὸν βάρβαρον
                  ἐξαγγείλαντες χάριν ἀθάνατον κατέθεντο· μετὰ δὲ ταῦτα οἱ δελφοὶ τοῖσι ἀνέμοισι
                  βωμόν τε ἀπέδεξαν ἐν θυίῃ, τῇ περ τῆς κηφισοῦ θυγατρὸς θυίης τὸ τέμενός ἐστι, ἐπ᾽
                  ἧς καὶ ὁ χῶρος οὗτος τὴν ἐπωνυμίην ἔχει, καὶ θυσίῃσί σφεας μετήισαν. δελφοὶ μὲν δὴ
                  κατὰ τὸ χρηστήριον ἔτι καὶ νῦν τοὺς ἀνέμους ἱλάσκονται.</p>
            </div>
            <div
               n="179"
               type="chapter">
               <p>ὁ δὲ ναυτικὸς ξέρξεω στρατὸς ὁρμώμενος ἐκ θέρμης πόλιος παρέβαλε νηυσὶ τῇσι ἄριστα
                  πλεούσῃσι δέκα ἰθὺ σκιάθου, ἔνθα ἦσαν προφυλάσσουσαι νέες τρεῖς ἑλληνίδες,
                  τροιζηνίη τε καὶ αἰγιναίη καὶ ἀττική· προϊδόντες δὲ οὗτοι τὰς νέας τῶν βαρβάρων ἐς
                  φυγὴν ὥρμησαν.</p>
            </div>
            <div
               n="180"
               type="chapter">
               <p>τὴν μὲν δὴ τροιζηνίην, τῆς ἦρχε πρηξῖνος, αὐτίκα αἱρέουσι ἐπισπόμενοι οἱ βάρβαροι·
                  καὶ ἔπειτα τῶν ἐπιβατέων αὐτῆς τὸν καλλιστεύοντα ἀγαγόντες ἐπὶ τὴν πρῴρην τῆς νεὸς
                  ἔσφαξαν, διαδέξιον ποιεύμενοι τὸν εἷλον τῶν ἑλλήνων πρῶτον εἶναι κάλλιστον. τῷ δὲ
                  σφαγιασθέντι τούτῳ οὔνομα ἦν λέων· τάχα δ᾽ ἄν τι καὶ τοῦ οὐνόματος ἐπαύροιτο.</p>
            </div>
            <div
               n="181"
               type="chapter">
               <p>ἡ δὲ αἰγιναίη, τῆς ἐτριηράρχεε ἀσωνίδης, καί τινά σφι θόρυβον παρέσχε πυθέω τοῦ
                  ἰσχενόου ἐπιβατεύοντος, ἀνδρὸς ἀρίστου γενομένου ταύτην τὴν ἡμέρην· ὃς ἐπειδὴ ἡ
                  νηῦς ἡλίσκετο ἐς τοῦτο ἀντεῖχε μαχόμενος ἐς ὃ κατεκρεοργήθη ἅπας. ὡς δὲ πεσὼν οὐκ
                  ἀπέθανε ἀλλ᾽ ἦν ἔμπνοος, οἱ πέρσαι οἵ περ ἐπεβάτευον ἐπὶ τῶν νεῶν δι᾽ ἀρετὴν τὴν
                  ἐκείνου περιποιῆσαί μιν περὶ πλείστου ἐποιήσαντο, σμύρνῃ τε ἰώμενοι τὰ ἕλκεα καὶ
                  σινδόνος βυσσίνης τελαμῶσι κατειλίσσοντες· καί μιν, ὡς ὀπίσω ἀπίκοντο ἐς τὸ ἑωυτῶν
                  στρατόπεδον, ἐπεδείκνυσαν ἐκπαγλεόμενοι πάσῃ τῇ στρατιῇ, περιέποντες εὖ· τοὺς δὲ
                  ἄλλους τοὺς ἔλαβον ἐν τῇ νηὶ ταύτῃ περιεῖπον ὡς ἀνδράποδα.</p>
            </div>
            <div
               n="182"
               type="chapter">
               <p>αἱ μὲν δὴ δύο τῶν νεῶν οὕτω ἐχειρώθησαν, ἡ δὲ τρίτη, τῆς ἐτριηράρχεε φόρμος ἀνὴρ
                  ἀθηναῖος, φεύγουσα ἐξοκέλλει ἐς τὰς ἐκβολὰς τοῦ πηνειοῦ, καὶ τοῦ μὲν σκάφεος
                  ἐκράτησαν οἱ βάρβαροι, τῶν δὲ ἀνδρῶν οὔ· ὡς γὰρ δὴ τάχιστα ἐπώκειλαν τὴν νέα οἱ
                  ἀθηναῖοι, ἀποθορόντες κατὰ θεσσαλίην πορευόμενοι ἐκομίσθησαν ἐς ἀθήνας.</p>
            </div>
            <div
               n="183"
               type="chapter">
               <p>ταῦτα οἱ ἕλληνες οἱ ἐπ᾽ ἀρτεμισίῳ στρατοπεδευόμενοι πυνθάνονται διὰ πυρσῶν ἐκ
                  σκιάθου· πυθόμενοι δὲ καὶ καταρρωδήσαντες ἀπὸ τοῦ ἀρτεμισίου μετορμίζοντο ἐς
                  χαλκίδα, φυλάξοντες μὲν τὸν εὔριπον, λείποντες δὲ ἡμεροσκόπους περὶ τὰ ὑψηλὰ τῆς
                  εὐβοίης. τῶν δὲ δέκα νεῶν τῶν βαρβάρων τρεῖς ἐπήλασαν περὶ τὸ ἕρμα τὸ μεταξὺ ἐὸν
                  σκιάθου τε καὶ μαγνησίης, καλεόμενον δὲ μύρμηκα· ἐνθαῦτα οἱ βάρβαροι, ἐπειδὴ
                  στήλην λίθου ἐπέθηκαν κομίσαντες ἐπὶ τὸ ἕρμα, ὁρμηθέντες αὐτοὶ ἐκ θέρμης, ὥς σφι
                  τὸ ἐμποδὼν ἐγεγόνεε καθαρόν, ἐπέπλεον πάσῃσι τῇσι νηυσί, ἕνδεκα ἡμέρας παρέντες
                  μετὰ τὴν βασιλέος ἐξέλασιν ἐκ θέρμης. τὸ δὲ ἕρμα σφι κατηγήσατο ἐὸν ἐν πόρῳ
                  μάλιστα πάμμων σκύριος. πανημερὸν δὲ πλέοντες οἱ βάρβαροι ἐξανύουσι τῆς μαγνησίης
                  χώρης ἐπὶ σηπιάδα τε καὶ τὸν αἰγιαλὸν τὸν μεταξὺ κασθαναίης τε πόλιος ἐόντα καὶ
                  σηπιάδος ἀκτῆς.</p>
            </div>
            <div
               n="184"
               type="chapter">
               <p>μέχρι μέν νυν τούτου τοῦ χώρου καὶ θερμοπυλέων ἀπαθής τε κακῶν ἦν ὁ στρατός, καὶ
                  πλῆθος ἦν τηνικαῦτα ἔτι, ὡς ἐγὼ συμβαλλόμενος εὑρίσκω, τὸν μὲν ἐκ τῶν νεῶν τῶν ἐκ
                  τῆς ἀσίης, ἐουσέων ἑπτὰ καὶ διηκοσιέων καὶ χιλιέων, τὸν μὲν ἀρχαῖον ἑκάστων τῶν
                  ἐθνέων ὅμιλον ἐόντα τέσσερας καὶ εἴκοσι μυριάδας καὶ πρὸς χιλιάδα τε καὶ
                  τετρακοσίους, ὡς ἀνὰ διηκοσίους ἄνδρας λογιζομένοισι ἐν ἑκάστῃ νηί· ἐπεβάτευον δὲ
                  ἐπὶ τουτέων τῶν νεῶν, χωρὶς ἑκάστων τῶν ἐπιχωρίων ἐπιβατέων, περσέων τε καὶ μήδων
                  καὶ σακέων τριήκοντα ἄνδρες· οὗτος ἄλλος ὅμιλος γίνεται τρισμύριοι καὶ
                  ἑξακισχίλιοι καὶ πρὸς διηκόσιοί τε καὶ δέκα. προσθήσω δ᾽ ἔτι τούτῳ καὶ τῷ προτέρῳ
                  ἀριθμῷ τοὺς ἐκ τῶν πεντηκοντέρων, ποιήσας, ὅ τι πλέον ἦν αὐτῶν ἣ ἔλασσον, ἀν᾽
                  ὀγδώκοντα ἄνδρας ἐνεῖναι· συνελέχθη δὲ ταῦτα τὰ πλοῖα, ὡς καὶ πρότερον εἰρέθη,
                  τρισχίλια· ἤδη ὦν ἄνδρες ἂν εἶεν ἐν αὐτοῖσι τέσσερες μυριάδες καὶ εἴκοσι. τοῦτο
                  μὲν δὴ τὸ ἐκ τῆς ἀσίης ναυτικὸν ἦν, σύμπαν ἐὸν πεντήκοντα μυριάδες καὶ μία,
                  χιλιάδες δὲ ἔπεισι ἐπὶ ταύτῃσι ἑπτὰ καὶ πρὸς ἑκατοντάδες ἓξ καὶ δεκάς. τοῦ δὲ
                  πεζοῦ ἑβδομήκοντα καὶ ἑκατὸν μυριάδες ἐγίνοντο, τῶν δὲ ἱππέων ὀκτὼ μυριάδες.
                  προσθήσω δὲ τούτοισι τὰς καμήλους τοὺς ἐλαύνοντας ἀραβίους καὶ τοὺς τὰ ἅρματα
                  λίβυας, πλῆθος ποιήσας δισμυρίους ἄνδρας. καὶ δὴ τό τε ἐκ τῶν νεῶν καὶ τοῦ πεζοῦ
                  πλῆθος συντιθέμενον γίνεται διηκόσιαί τε μυριάδες καὶ τριήκοντα καὶ μία καὶ πρὸς
                  χιλιάδες ἑπτὰ καὶ ἑκατοντάδες ἓξ καὶ δεκάς. τοῦτο μὲν τὸ ἐξ αὐτῆς τῆς ἀσίης
                  στράτευμα ἐξαναχθὲν εἴρηται, ἄνευ τε τῆς θεραπηίης τῆς ἑπομένης καὶ τῶν σιταγωγῶν
                  πλοίων καὶ ὅσοι ἐνέπλεον τούτοισι.</p>
            </div>
            <div
               n="185"
               type="chapter">
               <p>τὸ δὲ δὴ ἐκ τῆς εὐρώπης ἀγόμενον στράτευμα ἔτι προσλογιστέα τούτῳ παντὶ τῷ
                  ἐξηριθμημένῳ· δόκησιν δὲ δεῖ λέγειν. νέας μέν νυν οἱ ἀπὸ θρηίκης ἕλληνες καὶ ἐκ
                  τῶν νήσων τῶν ἐπικειμένων τῇ θρηίκῃ παρείχοντο εἴκοσι καὶ ἑκατόν· ἐκ μέν νυν
                  τουτέων τῶν νεῶν ἄνδρες τετρακισχίλιοι καὶ δισμύριοι γίνονται. πεζοῦ δὲ τὸν
                  θρήικες παρείχοντο καὶ παίονες καὶ ἐορδοὶ καὶ βοττιαῖοι καὶ τὸ χαλκιδικὸν γένος
                  καὶ βρύγοι καὶ πίερες καὶ μακεδόνες καὶ περραιβοὶ καὶ ἐνιῆνες καὶ δόλοπες καὶ
                  μάγνητες καὶ ἀχαιοὶ καὶ ὅσοι τῆς θρηίκης τὴν παραλίην νέμονται, τούτων τῶν ἐθνέων
                  τριήκοντα μυριάδας δοκέω γενέσθαι. αὗται ὦν αἱ μυριάδες ἐκείνῃσι προστεθεῖσαι τῇσι
                  ἐκ τῆς ἀσίης γίνονται αἱ πᾶσαι ἀνδρῶν αἱ μάχιμοι μυριάδες διηκόσιαι καὶ ἑξήκοντα
                  καὶ τέσσερες, ἔπεισι δὲ ταύτῃσι ἑκατοντάδες ἑκκαίδεκα καὶ δεκάς.</p>
            </div>
            <div
               n="186"
               type="chapter">
               <p>τοῦ μαχίμου δὲ τούτου ἐόντος ἀριθμὸν τοσούτου, τὴν θεραπηίην τὴν ἑπομένην τούτοισι
                  καὶ τοὺς ἐν τοῖσι σιταγωγοῖσι ἀκάτοισι ἐόντας καὶ μάλα ἐν τοῖσι ἄλλοισι πλοίοισι
                  τοῖσι ἅμα πλέουσι τῇ στρατιῇ, τούτους τῶν μαχίμων ἀνδρῶν οὐ δοκέω εἶναι ἐλάσσονας
                  ἀλλὰ πλέονας. καὶ δή σφεας ποιέω ἴσους ἐκείνοισι εἶναι καὶ οὔτε πλέονας οὔτε
                  ἐλάσσονας οὐδέν· ἐξισούμενοι δὲ οὗτοι τῷ μαχίμῳ ἐκπληροῦσι τὰς ἴσας μυριάδας
                  ἐκείνοισι. οὕτω πεντακοσίας τε μυριάδας καὶ εἴκοσι καὶ ὀκτὼ καὶ χιλιάδας τρεῖς καὶ
                  ἑκατοντάδας δύο καὶ δεκάδας δύο ἀνδρῶν ἤγαγε ξέρξης ὁ δαρείου μέχρι σηπιάδος καὶ
                  θερμοπυλέων.</p>
            </div>
            <div
               n="187"
               type="chapter">
               <p>οὗτος μὲν δὴ τοῦ συνάπαντος τοῦ ξέρξεω στρατεύματος ἀριθμός. γυναικῶν δὲ σιτοποιῶν
                  καὶ παλλακέων καὶ εὐνούχων οὐδεὶς ἂν εἴποι ἀτρεκέα ἀριθμόν· οὐδ᾽ αὖ ὑποζυγίων τε
                  καὶ τῶν ἄλλων κτηνέων τῶν ἀχθοφόρων καὶ κυνῶν ἰνδικῶν τῶν ἑπομένων, οὐδ᾽ ἂν τούτων
                  ὑπὸ πλήθεος οὐδεὶς ἂν εἴποι ἀριθμόν. ὥστε οὐδέν μοι θῶμα παρίσταται προδοῦναι τὰ
                  ῥέεθρα τῶν ποταμῶν ἔστι ὧν, ἀλλὰ μᾶλλον ὅκως τὰ σιτία ἀντέχρησε θῶμά μοι μυριάσι
                  τοσαύτῃσι. εὑρίσκω γὰρ συμβαλλόμενος, εἰ χοίνικα πυρῶν ἕκαστος τῆς ἡμέρης ἐλάμβανε
                  καὶ μηδὲν πλέον, ἕνδεκα μυριάδας μεδίμνων τελεομένας ἐπ᾽ ἡμέρῃ ἑκάστῃ καὶ πρὸς
                  τριηκοσίους τε ἄλλους μεδίμνους καὶ τεσσεράκοντα. γυναιξὶ δὲ καὶ εὐνούχοισι καὶ
                  ὑποζυγίοισι καὶ κυσὶ οὐ λογίζομαι. ἀνδρῶν δ᾽ ἐουσέων τοσουτέων μυριάδων κάλλεός τε
                  εἵνεκα καὶ μεγάθεος οὐδεὶς αὐτῶν ἀξιονικότερος ἦν αὐτοῦ ξέρξεω ἔχειν τοῦτο τὸ
                  κράτος.</p>
            </div>
            <div
               n="188"
               type="chapter">
               <p><seg
                     n="1">ὁ δὲ δὴ ναυτικὸς στρατὸς ἐπείτε ὁρμηθεὶς ἔπλεε καὶ κατέσχε τῆς μαγνησίης
                     χώρης ἐς τὸν αἰγιαλὸν τὸν μεταξὺ κασθαναίης τε πόλιος ἐόντα καὶ σηπιάδος ἀκτῆς,
                     αἱ μὲν δὴ πρῶται τῶν νεῶν ὅρμεον πρὸς γῇ, ἄλλαι δ᾽ ἐπ᾽ ἐκείνῃσι ἐπ᾽ ἀγκυρέων·
                     ἅτε γὰρ τοῦ αἰγιαλοῦ ἐόντος οὐ μεγάλου πρόκροσσαι ὅρμεον τὸ ἐς πόντον καὶ ἐπὶ
                     ὀκτὼ νέας.</seg><seg
                     n="2">ταύτην μὲν τὴν εὐφρόνην οὕτω. ἅμα δὲ ὄρθρῳ ἐξ αἰθρίης τε καὶ νηνεμίης,
                     τῆς θαλάσσης ζεσάσης, ἐπέπεσέ σφι χειμών τε μέγας καὶ πολλὸς ἄνεμος ἀπηλιώτης,
                     τὸν δὴ ἑλλησποντίην καλέουσι οἱ περὶ ταῦτα τὰ χωρία οἰκημένοι.</seg><seg
                     n="3">ὅσοι μέν νυν αὐτῶν αὐξόμενον ἔμαθον τὸν ἄνεμον καὶ τοῖσι οὕτω εἶχε ὅρμου,
                     οἱ δ᾽ ἔφθησαν τὸν χειμῶνα ἀνασπάσαντες τὰς νέας· καὶ αὐτοί τε περιῆσαν καὶ αἱ
                     νέες αὐτῶν. ὅσας δὲ τῶν νεῶν μεταρσίας ἔλαβε, τὰς μὲν ἐξέφερε
                        πρὸς<placeName>ἴπνους</placeName>καλεομένους τοὺς ἐν πηλίῳ, τὰς δὲ ἐς τὸν
                     αἰγιαλόν· αἱ δὲ περὶ αὐτὴν τὴν σηπιάδα περιέπιπτον, αἱ δὲ ἐς μελίβοιαν πόλιν,
                     αἱ δὲ ἐς κασθαναίην ἐξεβράσσοντο. ἦν τε τοῦ χειμῶνος χρῆμα ἀφόρητον.</seg></p>
            </div>
            <div
               n="189"
               type="chapter">
               <p>λέγεται δὲ λόγος ὡς ἀθηναῖοι τὸν βορέην ἐκ θεοπροπίου ἐπεκαλέσαντο, ἐλθόντος σφι
                  ἄλλου χρηστηρίου τὸν γαμβρὸν ἐπίκουρον καλέσασθαι. βορέης δὲ κατὰ τὸν ἑλλήνων
                  λόγον ἔχει γυναῖκα ἀττικήν, ὠρείθυιαν τὴν ἐρεχθέος· κατὰ δὴ τὸ κῆδος τοῦτο οἱ
                  ἀθηναῖοι, ὡς φάτις ὅρμηται, συμβαλλόμενοί σφι τὸν βορέην γαμβρὸν εἶναι,
                  ναυλοχέοντες τῆς εὐβοίης ἐν χαλκίδι ὡς ἔμαθον αὐξόμενον τὸν χειμῶνα ἢ καὶ πρὸ
                  τούτου, ἐθύοντό τε καὶ ἐπεκαλέοντο τόν τε βορέην καὶ τὴν ὠρείθυιαν τιμωρῆσαί σφι
                  καὶ διαφθεῖραι τῶν βαρβάρων τὰς νέας, ὡς καὶ πρότερον περὶ ἄθων. εἰ μέν νυν διὰ
                  ταῦτα τοῖσι βαρβάροισι ὁρμέουσι ὁ βορέης ἐπέπεσε οὐκ ἔχω εἰπεῖν· οἱ δ᾽ ὦν ἀθηναῖοί
                  σφι λέγουσι βοηθήσαντα τὸν βορέην πρότερον καὶ τότε ἐκεῖνα κατεργάσασθαι, καὶ ἱρὸν
                  ἀπελθόντες βορέω ἱδρύσαντο παρὰ ποταμὸν ἰλισσόν.</p>
            </div>
            <div
               n="190"
               type="chapter">
               <p>ἐν τούτῳ τῷ πόνῳ νέας, οἳ ἐλαχίστας, λέγουσι διαφθαρῆναι τετρακοσιέων οὐκ
                  ἐλάσσονας, ἄνδρας τε ἀναριθμήτους χρημάτων τε πλῆθος ἄφθονον· ὥστε ἀμεινοκλέϊ τῷ
                  κρητίνεω ἀνδρὶ μάγνητι γηοχέοντι περὶ σηπιάδα μεγάλως ἡ ναυηγίη αὕτη ἐγένετο
                  χρηστή· ὃς πολλὰ μὲν χρύσεα ποτήρια ὑστέρῳ χρόνῳ ἐκβρασσόμενα ἀνείλετο, πολλὰ δὲ
                  ἀργύρεα, θησαυρούς τε τῶν περσέων εὗρε, ἄλλα τε χρύσεα ἄφατα χρήματα περιεβάλετο.
                  ἀλλ᾽ ὁ μὲν τἆλλα οὐκ εὐτυχέων εὑρήμασι μέγα πλούσιος ἐγένετο· ἦν γάρ τις καὶ
                  τοῦτον ἄχαρις συμφορὴ λυπέουσα παιδοφόνος.</p>
            </div>
            <div
               n="191"
               type="chapter">
               <p>σιταγωγῶν δὲ ὁλκάδων καὶ τῶν ἄλλων πλοίων διαφθειρομένων οὐκ ἐπῆν ἀριθμός, ὥστε
                  δείσαντες οἱ στρατηγοὶ τοῦ ναυτικοῦ στρατοῦ μή σφι κεκακωμένοισι ἐπιθέωνται οἱ
                  θεσσαλοί, ἕρκος ὑψηλὸν ἐκ τῶν ναυηγίων περιεβάλοντο. ἡμέρας γὰρ δὴ ἐχείμαζε τρεῖς·
                  τέλος δὲ ἔντομά τε ποιεῦντες καὶ καταείδοντες βοῇσι οἱ μάγοι τῷ ἀνέμῳ, πρὸς δὲ
                  τούτοισι καὶ τῇ θέτι καὶ τῇσι νηρηίσι θύοντες ἔπαυσαν τετάρτῃ ἡμέρῃ, ἢ ἄλλως κως
                  αὑτὸς ἐθέλων ἐκόπασε. τῇ δὲ θέτι ἔθυον πυθόμενοι παρὰ τῶν ἰώνων τὸν λόγον ὡς ἐκ
                  τοῦ χώρου τούτου ἁρπασθείη ὑπὸ πηλέος, εἴη τε ἅπασα ἡ ἀκτὴ ἡ σηπιὰς ἐκείνης τε καὶ
                  τῶν ἀλλέων νηρηίδων.</p>
            </div>
            <div
               n="192"
               type="chapter">
               <p>ὁ μὲν δὴ τετάρτῃ ἡμέρῃ ἐπέπαυτο. τοῖσι δὲ ἕλλησι οἱ ἡμεροσκόποι ἀπὸ τῶν ἄκρων τῶν
                  εὐβοϊκῶν καταδραμόντες δευτέρῃ ἡμέρῃ ἀπ᾽ ἧς ὁ χειμὼν ὁ πρῶτος ἐγένετο, ἐσήμαινον
                  πάντα τὰ γενόμενα περὶ τὴν ναυηγίην. οἱ δὲ ὡς ἐπύθοντο, ποσειδέωνι σωτῆρι
                  εὐξάμενοι καὶ σπονδὰς προχέαντες τὴν ταχίστην ὀπίσω ἠπείγοντο ἐπὶ τὸ ἀρτεμίσιον,
                  ἐλπίσαντες ὀλίγας τινάς σφι ἀντιξόους ἔσεσθαι νέας· οἱ μὲν δὴ τὸ δεύτερον ἐλθόντες
                  περὶ τὸ ἀρτεμίσιον ἐναυλόχεον, ποσειδέωνος σωτῆρος ἐπωνυμίην ἀπὸ τούτου ἔτι καὶ ἐς
                  τόδε νομίζοντες.</p>
            </div>
            <div
               n="193"
               type="chapter">
               <p>οἱ δὲ βάρβαροι, ὡς ἐπαύσατό τε ὁ ἄνεμος καὶ τὸ κῦμα ἔστρωτο, κατασπάσαντες τὰς
                  νέας ἔπλεον παρὰ τὴν ἤπειρον, κάμψαντες δὲ τὴν ἄκρην τῆς μαγνησίης ἰθέαν ἔπλεον ἐς
                  τὸν κόλπον τὸν ἐπὶ παγασέων φέροντα. ἔστι δὲ χῶρος ἐν τῷ κόλπῳ τούτῳ τῆς
                  μαγνησίης, ἔνθα λέγεται τὸν ἡρακλέα καταλειφθῆναι ὑπὸ ἰήσονός τε καὶ τῶν
                  συνεταίρων ἐκ τῆς ἀργοῦς ἐπ᾽ ὕδωρ πεμφθέντα, εὖτε ἐπὶ τὸ κῶας ἔπλεον ἐς αἶαν τὴν
                  κολχίδα· ἐνθεῦτεν γὰρ ἔμελλον ὑδρευσάμενοι ἐς τὸ πέλαγος ἀφήσειν· ἐπὶ τούτου δὲ τῷ
                  χώρῳ οὔνομα γέγονε ἀφέται. ἐν τούτῳ ὦν ὅρμον οἱ ξέρξεω ἐποιεῦντο.</p>
            </div>
            <div
               n="194"
               type="chapter">
               <p>πεντεκαίδεκα δὲ τῶν νεῶν τουτέων ἔτυχόν τε ὕσταται πολλὸν ἐξαναχθεῖσαι καί κως
                  κατεῖδον τὰς ἐπ᾽ ἀρτεμισίῳ τῶν ἑλλήνων νέας· ἔδοξάν τε δὴ τὰς σφετέρας εἶναι οἱ
                  βάρβαροι καὶ πλέοντες ἐσέπεσον ἐς τοὺς πολεμίους. τῶν ἐστρατήγεε ὁ ἀπὸ κύμης τῆς
                  αἰολίδος ὕπαρχος σανδώκης ὁ θαμασίου, τὸν δὴ πρότερον τούτων βασιλεὺς δαρεῖος ἐπ᾽
                  αἰτίῃ τοιῇδε λαβὼν ἀνεσταύρωσε, ἐόντα τῶν βασιληίων δικαστέων· ὁ σανδώκης ἐπὶ
                  χρήμασι ἄδικον δίκην ἐδίκασε. ἀνακρεμασθέντος ὦν αὐτοῦ, λογιζόμενος ὁ δαρεῖος εὗρέ
                  οἱ πλέω ἀγαθὰ τῶν ἁμαρτημάτων πεποιημένα ἐς οἶκον τὸν βασιλήιον· εὑρὼν δὲ τοῦτο ὁ
                  δαρεῖος καὶ γνοὺς ὡς ταχύτερα αὐτὸς ἢ σοφώτερα ἐργασμένος εἴη, ἔλυσε. βασιλέα μὲν
                  δὴ δαρεῖον οὕτω διαφυγὼν μὴ ἀπολέσθαι περιῆν· τότε δὲ ἐς τοὺς ἕλληνας καταπλώσας
                  ἔμελλε οὐ τὸ δεύτερον διαφυγὼν περιέσεσθαι· ὡς γάρ σφεας εἶδον προσπλέοντας οἱ
                  ἕλληνες, μαθόντες αὐτῶν τὴν γινομένην ἁμαρτάδα ἐπαναχθέντες εὐπετέως σφέας
                  εἷλον.</p>
            </div>
            <div
               n="195"
               type="chapter">
               <p>ἐν τουτέων μιῇ ἀρίδωλις πλέων ἥλω, τύραννος<placeName>ἀλαβάνδων</placeName>τῶν ἐν
                  καρίῃ· ἐν ἑτέρῃ δὲ ὁ πάφιος στρατηγὸς πενθύλος ὁ δημονόου, ὃς ἦγε μὲν δυώδεκα νέας
                  ἐκ πάφου, ἀποβαλὼν δέ σφεων τὰς ἕνδεκα τῷ χειμῶνι τῷ γενομένῳ κατὰ σηπιάδα, μιῇ τῇ
                  περιγενομένῃ καταπλέων ἐπ᾽ ἀρτεμίσιον ἥλω. τούτους οἱ ἕλληνες, ἐξιστορήσαντες τὰ
                  ἐβούλοντο πυθέσθαι ἀπὸ τῆς ξέρξεω στρατιῆς, ἀποπέμπουσι δεδεμένους ἐς τὸν
                  κορινθίων ἰσθμόν.</p>
            </div>
            <div
               n="196"
               type="chapter">
               <p>ὁ μὲν δὴ ναυτικὸς ὁ τῶν βαρβάρων στρατός, πάρεξ τῶν πεντεκαίδεκα νεῶν τῶν εἶπον
                  σανδώκεα στρατηγέειν, ἀπίκοντο ἐς ἀφέτας. ξέρξης δὲ καὶ ὁ πεζὸς πορευθεὶς διὰ
                  θεσσαλίης καὶ ἀχαιίης ἐσβεβληκὼς ἦν καὶ δὴ τριταῖος ἐς μηλιέας, ἐν θεσσαλίῃ μὲν
                  ἅμιλλαν ποιησάμενος ἵππων, τῶν ἑωυτοῦ ἀποπειρώμενος καὶ τῆς θεσσαλικῆς ἵππου,
                  πυθόμενος ὡς ἀρίστη εἴη τῶν ἐν ἕλλησι· ἔνθα δὴ αἱ ἑλληνίδες ἵπποι ἐλείποντο
                  πολλόν. τῶν μέν νυν ἐν θεσσαλίῃ ποταμῶν ὀνόχωνος μοῦνος οὐκ ἀπέχρησε τῇ στρατιῇ τὸ
                  ῥέεθρον πινόμενος· τῶν δὲ ἐν ἀχαιίῃ ποταμῶν ῥεόντων οὐδὲ ὅστις μέγιστος αὐτῶν ἐστι
                  ἠπιδανός, οὐδὲ οὗτος ἀντέσχε εἰ μὴ φλαύρως.</p>
            </div>
            <div
               n="197"
               type="chapter">
               <p>ἐς ἄλον δὲ τῆς ἀχαιίης ἀπικομένῳ ξέρξῃ οἱ κατηγεμόνες τῆς ὁδοῦ βουλόμενοι τὸ πᾶν
                  ἐξηγέεσθαι ἔλεγόν οἱ ἐπιχώριον λόγον, τὰ περὶ τὸ ἱρὸν τοῦ λαφυστίου διός· ὡς
                  ἀθάμας ὁ αἰόλου ἐμηχανήσατο φρίξῳ μόρον σὺν ἰνοῖ βουλεύσας, μετέπειτα δὲ ὡς ἐκ
                  θεοπροπίου ἀχαιοὶ προτιθεῖσι τοῖσι ἐκείνου ἀπογόνοισι ἀέθλους τοιούσδε· ὃς ἂν ᾖ
                  τοῦ γένεος τούτου πρεσβύτατος, τούτῳ ἐπιτάξαντες ἔργεσθαι τοῦ ληίτου αὐτοὶ φυλακὰς
                  ἔχουσι λήιτον δὲ καλέουσι τὸ πρυτανήιον οἱ ἀχαιοί · ἢν δὲ ἐσέλθῃ, οὐκ ἔστι ὅκως
                  ἔξεισι πρὶν ἢ θύσεσθαι μέλλῃ· ὥς τ᾽ ἔτι πρὸς τούτοισι πολλοὶ ἤδη τούτων τῶν
                  μελλόντων θύσεσθαι δείσαντες οἴχοντο ἀποδράντες ἐς ἄλλην χώρην, χρόνου δὲ
                  προϊόντος ὀπίσω κατελθόντες ἢν ἁλίσκωνται ἐσελθόντες ἐς τὸ πρυτανήιον, ..., ὡς
                  θύεταί τε ἐξηγέοντο στέμμασι πᾶς πυκασθεὶς καὶ ὡς σὺν πομπῇ ἐξαχθείς. ταῦτα δὲ
                  πάσχουσι οἱ κυτισσώρου τοῦ φρίξου παιδὸς ἀπόγονοι διότι καθαρμὸν τῆς χώρης
                  ποιευμένων ἀχαιῶν ἐκ θεοπροπίου ἀθάμαντα τὸν αἰόλου καὶ μελλόντων μιν θύειν
                  ἀπικόμενος οὗτος ὁ κυτίσσωρος ἐξ αἴης τῆς κολχίδος ἐρρύσατο, ποιήσας δὲ τοῦτο
                  τοῖσι ἐπιγενομένοισι ἐξ ἑωυτοῦ μῆνιν τοῦ θεοῦ ἐνέβαλε. ξέρξης δὲ ταῦτα ἀκούσας ὡς
                  κατὰ τὸ ἄλσος ἐγίνετο, αὐτός τε ἔργετο αὐτοῦ καὶ τῇ στρατιῇ πάσῃ παρήγγειλε, τῶν
                  τε ἀθάμαντος ἀπογόνων τὴν οἰκίην ὁμοίως καὶ τὸ τέμενος ἐσέβετο.</p>
            </div>
            <div
               n="198"
               type="chapter">
               <p>ταῦτα μὲν τὰ ἐν θεσσαλίῃ καὶ τὰ ἐν ἀχαιίῃ. ἀπὸ δὲ τούτων τῶν χώρων ἤιε ἐς τὴν
                  μηλίδα παρὰ κόλπον θαλάσσης, ἐν τῷ ἄμπωτίς τε καὶ ῥηχίη ἀνὰ πᾶσαν ἡμέρην γίνεται.
                  περὶ δὲ τὸν κόλπον τοῦτόν ἐστι χῶρος πεδινός, τῇ μὲν εὐρύς, τῇ δὲ καὶ κάρτα
                  στεινός· περὶ δὲ τὸν χῶρον ὄρεα ὑψηλὰ καὶ ἄβατα, τὰ περικληίει πᾶσαν τὴν μηλίδα
                  γῆν, τρηχίνιαι πέτραι καλεόμεναι. πρώτη μέν νυν πόλις ἐστὶ ἐν τῷ κόλπῳ ἰόντι ἀπὸ
                  ἀχαιίης ἀντικύρη, παρ᾽ ἣν σπερχειὸς ποταμὸς ῥέων ἐξ ἐνιήνων ἐς θάλασσαν ἐκδιδοῖ.
                  ἀπὸ δὲ τούτου διὰ εἴκοσί κου σταδίων ἄλλος ποταμὸς τῷ οὔνομα κεῖται δύρας, τὸν
                  βοηθέοντα τῷ<placeName>ἡρακλέϊ</placeName>καιομένῳ λόγος ἐστὶ ἀναφανῆναι. ἀπὸ δὲ
                  τούτου δι᾽ ἄλλων εἴκοσι σταδίων ἄλλος ποταμός ἐστι, ὃς καλέεται μέλας,</p>
            </div>
            <div
               n="199"
               type="chapter">
               <p>τρηχὶς δὲ πόλις ἀπὸ τοῦ μέλανος τούτου ποταμοῦ πέντε στάδια ἀπέχει· ταύτῃ δὲ καὶ
                  εὐρύτατόν ἐστι πάσης τῆς χώρης ταύτης ἐκ τῶν ὀρέων ἐς θάλασσαν, κατ᾽ ἃ τρηχὶς
                  πεπόλισται· δισχίλιά τε γὰρ καὶ δισμύρια πλέθρα τοῦ πεδίου ἐστί. τοῦ δὲ ὄρεος τὸ
                  περικληίει τὴν γῆν τὴν τρηχινίην ἐστὶ διασφὰξ πρὸς μεσαμβρίην τρηχῖνος· διὰ δὲ τῆς
                  διασφάγος ἀσωπὸς ποταμὸς ῥέει παρὰ τὴν ὑπωρείην τοῦ ὄρεος.</p>
            </div>
            <div
               n="200"
               type="chapter">
               <p>ἔστι δὲ ἄλλος φοῖνιξ ποταμὸς οὐ μέγας πρὸς μεσαμβρίην τοῦ ἀσωποῦ, ὃς ἐκ τῶν ὀρέων
                  τούτων ῥέων ἐς τὸν ἀσωπὸν ἐκδιδοῖ· κατὰ δὲ τὸν φοίνικα ποταμὸν στεινότατόν ἐστι·
                  ἁμαξιτὸς γὰρ μούνη μία δέδμηται. ἀπὸ δὲ τοῦ φοίνικος ποταμοῦ πεντεκαίδεκα στάδιά
                  ἐστι ἐς θερμοπύλας· ἐν δὲ τῷ μεταξὺ φοίνικός τε ποταμοῦ καὶ θερμοπυλέων κώμη τε
                  ἔστι τῇ οὔνομα ἀνθήλη κεῖται, παρ᾽ ἣν δὴ παραρρέων ὁ ἀσωπὸς ἐς θάλασσαν ἐκδιδοῖ,
                  καὶ χῶρος περὶ αὐτὴν εὐρύς, ἐν τῷ δήμητρός τε ἱρὸν ἀμφικτυονίδος ἵδρυται καὶ ἕδραι
                  εἰσὶ ἀμφικτύοσι καὶ αὐτοῦ τοῦ ἀμφικτύονος ἱρόν.</p>
            </div>
            <div
               n="201"
               type="chapter">
               <p>βασιλεὺς μὲν δὴ ξέρξης ἐστρατοπεδεύετο τῆς μηλίδος ἐν τῇ τρηχινίῃ, οἱ δὲ δὴ
                  ἕλληνες ἐν τῇ διόδῳ· καλέεται δὲ ὁ χῶρος οὗτος ὑπὸ μὲν τῶν πλεόνων ἑλλήνων
                  θερμοπύλαι, ὑπὸ δὲ τῶν ἐπιχωρίων καὶ περιοίκων πύλαι. ἐστρατοπεδεύοντο μέν νυν
                  ἑκάτεροι ἐν τούτοισι τοῖσι χωρίοισι, ἐπεκράτεε δὲ ὁ μὲν τῶν πρὸς βορέην ἄνεμον
                  ἐχόντων πάντων μέχρι τρηχῖνος, οἱ δὲ τῶν πρὸς νότον τε καὶ μεσαμβρίην φερόντων τὸ
                  ἐπὶ ταύτης τῆς ἠπείρου.</p>
            </div>
            <div
               n="202"
               type="chapter">
               <p>ἦσαν δὲ οἵδε ἑλλήνων οἱ ὑπομένοντες τὸν πέρσην ἐν τούτῳ τῷ χώρῳ· σπαρτιητέων τε
                  τριηκόσιοι ὁπλῖται καὶ τεγεητέων καὶ μαντινέων χίλιοι, ἡμίσεες ἑκατέρων, ἐξ
                  ὀρχομενοῦ τε τῆς ἀρκαδίης εἴκοσι καὶ ἑκατὸν καὶ ἐκ τῆς λοιπῆς ἀρκαδίης χίλιοι·
                  τοσοῦτοι μὲν ἀρκάδων· ἀπὸ δὲ κορίνθου τετρακόσιοι καὶ ἀπὸ φλειοῦντος διηκόσιοι καὶ
                  μυκηναίων ὀγδώκοντα· οὗτοι μὲν ἀπὸ πελοποννήσου παρῆσαν. ἀπὸ δὲ βοιωτῶν θεσπιέων
                  τε ἑπτακόσιοι καὶ θηβαίων τετρακόσιοι.</p>
            </div>
            <div
               n="203"
               type="chapter">
               <p>πρὸς τούτοισι ἐπίκλητοι ἐγένοντο λοκροί τε οἱ ὀπούντιοι πανστρατιῇ καὶ φωκέων
                  χίλιοι. αὐτοὶ γάρ σφεας οἱ ἕλληνες ἐπεκαλέσαντο, λέγοντες δι᾽ ἀγγέλων ὡς αὐτοὶ μὲν
                  ἥκοιεν πρόδρομοι τῶν ἄλλων, οἱ δὲ λοιποὶ τῶν συμμάχων προσδόκιμοι πᾶσαν εἶεν
                  ἡμέρην, ἡ θάλασσά τέ σφι εἴη ἐν φυλακῇ ὑπ᾽ ἀθηναίων τε φρουρεομένη καὶ αἰγινητέων
                  καὶ τῶν ἐς τὸν ναυτικὸν στρατὸν ταχθέντων, καί σφι εἴη δεινὸν οὐδέν· οὐ γὰρ θεὸν
                  εἶναι τὸν ἐπιόντα ἐπὶ τὴν ἑλλάδα ἀλλ᾽ ἄνθρωπον, εἶναι δὲ θνητὸν οὐδένα οὐδὲ
                  ἔσεσθαι τῷ κακὸν ἐξ ἀρχῆς γινομένῳ οὐ συνεμίχθη, τοῖσι δὲ μεγίστοισι αὐτῶν
                  μέγιστα· ὀφείλειν ὦν καὶ τὸν ἐπελαύνοντα, ὡς ἐόντα θνητόν, ἀπὸ τῆς δόξης πεσεῖν
                  ἄν. οἱ δὲ ταῦτα πυνθανόμενοι ἐβοήθεον ἐς τὴν τρηχῖνα.</p>
            </div>
            <div
               n="204"
               type="chapter">
               <p>τούτοισι ἦσαν μέν νυν καὶ ἄλλοι στρατηγοὶ κατὰ πόλις ἑκάστων, ὁ δὲ θωμαζόμενος
                  μάλιστα καὶ παντὸς τοῦ στρατεύματος ἡγεόμενος λακεδαιμόνιος ἦν λεωνίδης ὁ
                  ἀναξανδρίδεω τοῦ λέοντος τοῦ εὐρυκρατίδεω τοῦ ἀναξάνδρου τοῦ εὐρυκράτεος τοῦ
                  πολυδώρου τοῦ ἀλκαμένεος τοῦ τηλέκλου τοῦ ἀρχέλεω τοῦ ἡγησίλεω τοῦ δορύσσου τοῦ
                  λεωβώτεω τοῦ ἐχεστράτου τοῦ ἤγιος τοῦ εὐρυσθένεος τοῦ ἀριστοδήμου τοῦ ἀριστομάχου
                  τοῦ κλεοδαίου τοῦ ὕλλου τοῦ<persName>ἡρακλέος</persName>, κτησάμενος τὴν βασιληίην
                  ἐν σπάρτῃ ἐξ ἀπροσδοκήτου. διξῶν γάρ οἱ ἐόντων πρεσβυτέρων ἀδελφεῶν, κλεομένεός τε
                  καὶ δωριέος, ἀπελήλατο τῆς φροντίδος περὶ τῆς βασιληίης. ἀποθανόντος δὲ κλεομένεος
                  ἄπαιδος ἔρσενος γόνου, δωριέος τε οὐκέτι ἐόντος ἀλλὰ τελευτήσαντος καὶ τούτου ἐν
                  σικελίῃ, οὕτω δὴ ἐς λεωνίδην ἀνέβαινε ἡ βασιληίη, καὶ διότι πρότερος ἐγεγόνεε
                  κλεομβρότου οὗτος γὰρ ἦν νεώτατος ἀναξανδρίδεω παῖς καὶ δὴ καὶ εἶχε κλεομένεος
                  θυγατέρα.</p>
            </div>
            <div
               n="205"
               type="chapter">
               <p>ὃς τότε ἤιε ἐς θερμοπύλας ἐπιλεξάμενος ἄνδρας τε τῶν κατεστεώτων τριηκοσίων καὶ
                  τοῖσι ἐτύγχανον παῖδες ἐόντες. παραλαβὼν δὲ ἀπίκετο καὶ θηβαίων τοὺς ἐς τὸν
                  ἀριθμὸν λογισάμενος εἶπον, τῶν ἐστρατήγεε λεοντιάδης ὁ εὐρυμάχου. τοῦδε δὲ εἵνεκα
                  τούτους σπουδὴν ἐποιήσατο λεωνίδης μούνους ἑλλήνων παραλαβεῖν, ὅτι σφέων μεγάλως
                  κατηγόρητο μηδίζειν· παρεκάλεε ὦν ἐς τὸν πόλεμον θέλων εἰδέναι εἴτε συμπέμψουσι
                  εἴτε καὶ ἀπερέουσι ἐκ τοῦ ἐμφανέος τὴν ἑλλήνων συμμαχίην. οἱ δὲ ἄλλα φρονέοντες
                  ἔπεμπον.</p>
            </div>
            <div
               n="206"
               type="chapter">
               <p>τούτους μὲν τοὺς ἀμφὶ λεωνίδην πρώτους ἀπέπεμψαν σπαρτιῆται, ἵνα τούτους ὁρῶντες
                  οἱ ἄλλοι σύμμαχοι στρατεύωνται μηδὲ καὶ οὗτοι μηδίσωσι, ἢν αὐτοὺς πυνθάνωνται
                  ὑπερβαλλομένους· μετὰ δέ, κάρνεια γάρ σφι ἦν ἐμποδών, ἔμελλον ὁρτάσαντες καὶ
                  φύλακας λιπόντες ἐν τῇ σπάρτῃ κατὰ τάχος βοηθέειν πανδημεί. ὣς δὲ καὶ οἱ λοιποὶ
                  τῶν συμμάχων ἐνένωντο καὶ αὐτοὶ ἕτερα τοιαῦτα ποιήσειν· ἦν γὰρ κατὰ τὠυτὸ ὀλυμπιὰς
                  τούτοισι τοῖσι πρήγμασι συμπεσοῦσα· οὐκ ὦν δοκέοντες κατὰ τάχος οὕτω
                  διακριθήσεσθαι τὸν ἐν θερμοπύλῃσι πόλεμον ἔπεμπον τοὺς προδρόμους.</p>
            </div>
            <div
               n="207"
               type="chapter">
               <p>οὗτοι μὲν δὴ οὕτω διενένωντο ποιήσειν. οἱ δὲ ἐν θερμοπύλῃσι ἕλληνες, ἐπειδὴ πέλας
                  ἐγένετο τῆς ἐσβολῆς ὁ πέρσης, καταρρωδέοντες ἐβουλεύοντο περὶ ἀπαλλαγῆς. τοῖσι μέν
                  νυν ἄλλοισι πελοποννησίοισι ἐδόκεε ἐλθοῦσι ἐς πελοπόννησον τὸν ἰσθμὸν ἔχειν ἐν
                  φυλακῇ· λεωνίδης δέ, φωκέων καὶ λοκρῶν περισπερχθέντων τῇ γνώμῃ ταύτῃ, αὐτοῦ τε
                  μένειν ἐψηφίζετο πέμπειν τε ἀγγέλους ἐς τὰς πόλις κελεύοντάς σφι ἐπιβοηθέειν, ὡς
                  ἐόντων αὐτῶν ὀλίγων στρατὸν τὸν μήδων ἀλέξασθαι.</p>
            </div>
            <div
               n="208"
               type="chapter">
               <p>ταῦτα βουλευομένων σφέων ἔπεμπε ξέρξης κατάσκοπον ἱππέα ἰδέσθαι ὁκόσοι εἰσὶ καὶ ὅ
                  τι ποιοῖεν· ἀκηκόεε δὲ ἔτι ἐὼν ἐν θεσσαλίῃ ὡς ἁλισμένη εἴη ταύτῃ στρατιὴ ὀλίγη,
                  καὶ τοὺς ἡγεμόνας ὡς εἴησαν λακεδαιμόνιοί τε καὶ λεωνίδης, ἐὼν γένος ἡρακλείδης.
                  ὡς δὲ προσήλασε ὁ ἱππεὺς πρὸς τὸ στρατόπεδον, ἐθηεῖτό τε καὶ κατώρα πᾶν μὲν οὐ τὸ
                  στρατόπεδον· τοὺς γὰρ ἔσω τεταγμένους τοῦ τείχεος, τὸ ἀνορθώσαντες εἶχον ἐν
                  φυλακῇ, οὐκ οἷά τε ἦν κατιδέσθαι· ὁ δὲ τοὺς ἔξω ἐμάνθανε, τοῖσι πρὸ τοῦ τείχεος τὰ
                  ὅπλα ἔκειτο. ἔτυχον δὲ τοῦτον τὸν χρόνον λακεδαιμόνιοι ἔξω τεταγμένοι. τοὺς μὲν δὴ
                  ὥρα γυμναζομένους τῶν ἀνδρῶν, τοὺς δὲ τὰς κόμας κτενιζομένους· ταῦτα δὴ θεώμενος
                  ἐθώμαζε καὶ τὸ πλῆθος ἐμάνθανε· μαθὼν δὲ πάντα ἀτρεκέως ἀπήλαυνε ὀπίσω κατ᾽
                  ἡσυχίην· οὔτε γάρ τις ἐδίωκε ἀλογίης τε ἐκύρησε πολλῆς· ἀπελθών τε ἔλεγε πρὸς
                  ξέρξην τά περ ὀπώπεε πάντα.</p>
            </div>
            <div
               n="209"
               type="chapter">
               <p>ἀκούων δὲ ξέρξης οὐκ εἶχε συμβαλέσθαι τὸ ἐόν, ὅτι παρεσκευάζοντο ὡς ἀπολεόμενοί τε
                  καὶ ἀπολέοντες κατὰ δύναμιν· ἀλλ᾽ αὐτῷ γελοῖα γὰρ ἐφαίνοντο ποιέειν, μετεπέμψατο
                  δημάρητον τὸν ἀρίστωνος, ἐόντα ἐν τῷ στρατοπέδῳ. ἀπικόμενον δέ μιν εἰρώτα ξέρξης
                  ἕκαστα τούτων, ἐθέλων μαθεῖν τὸ ποιεύμενον πρὸς τῶν λακεδαιμονίων. ὁ δὲ εἶπε·<q
                     n="328"
                     who="#Demaratus">ἤκουσας μὲν καὶ πρότερόν μεο, εὖτε ὁρμῶμεν ἐπὶ τὴν ἑλλάδα,
                     περὶ τῶν ἀνδρῶν τούτων· ἀκούσας δὲ γέλωτά με ἔθεο λέγοντα τῇ περ ὥρων
                     ἐκβησόμενα τὰ πρήγματα ταῦτα. ἐμοὶ γὰρ τὴν ἀληθείην ἀσκέειν ἀντία σέο, ὦ
                     βασιλεῦ, ἀγὼν μέγιστός ἐστι· ἄκουσον δὲ καὶ νῦν. οἱ ἄνδρες οὗτοι ἀπίκαται
                     μαχησόμενοι ἡμῖν περὶ τῆς ἐσόδου καὶ ταῦτα παρασκευάζονται. νόμος γάρ σφι οὕτω
                     ἔχων ἐστί· ἐπεὰν μέλλωσι κινδυνεύειν τῇ ψυχῇ, τότε τὰς κεφαλὰς κοσμέονται.
                     ἐπίστασο δέ· εἰ τούτους τε καὶ τὸ ὑπομένον ἐν σπάρτῃ καταστρέψεαι, ἔστι οὐδὲν
                     ἄλλο ἔθνος ἀνθρώπων τὸ σέ, βασιλεῦ, ὑπομενέει χεῖρας ἀνταειρόμενον· νῦν γὰρ
                     πρὸς βασιληίην τε καλλίστην τῶν ἐν ἕλλησι προσφέρεαι καὶ ἄνδρας
                  ἀρίστους.</q>κάρτα τε δὴ ξέρξῃ ἄπιστα ἐφαίνετο τὰ λεγόμενα εἶναι, καὶ δεύτερα
                  ἐπειρώτα ὅντινα τρόπον τοσοῦτοι ἐόντες τῇ ἑωυτοῦ στρατιῇ μαχήσονται. ὁ δὲ εἶπε·<q
                     n="329"
                     who="#Demaratus">ὦ βασιλεῦ, ἐμοὶ χρᾶσθαι ὡς ἀνδρὶ ψεύστῃ, ἢν μὴ ταῦτά τοι ταύτῃ
                     ἐκβῇ τῇ ἐγὼ λέγω.</q></p>
            </div>
            <div
               n="210"
               type="chapter">
               <p>ταῦτα λέγων οὐκ ἔπειθε τὸν ξέρξην. τέσσερας μὲν δὴ παρῆκε ἡμέρας, ἐλπίζων αἰεί
                  σφεας ἀποδρήσεσθαι· πέμπτῃ δέ, ὡς οὐκ ἀπαλλάσσοντο ἀλλά οἱ ἐφαίνοντο ἀναιδείῃ τε
                  καὶ ἀβουλίῃ διαχρεώμενοι μένειν, πέμπει ἐπ᾽ αὐτοὺς μήδους τε καὶ κισσίους
                  θυμωθείς, ἐντειλάμενός σφεας ζωγρήσαντας ἄγειν ἐς ὄψιν τὴν ἑωυτοῦ. ὡς δ᾽ ἐσέπεσον
                  φερόμενοι ἐς τοὺς ἕλληνας οἱ μῆδοι, ἔπιπτον πολλοί, ἄλλοι δ᾽ ἐπεσήισαν, καὶ οὐκ
                  ἀπήλαυνον καίπερ μεγάλως προσπταίοντες. δῆλον δ᾽ ἐποίευν παντί τεῳ καὶ οὐκ ἥκιστα
                  αὐτῷ βασιλέϊ ὅτι πολλοὶ μὲν ἄνθρωποι εἶεν, ὀλίγοι δὲ ἄνδρες. ἐγίνετο δὲ ἡ συμβολὴ
                  δι᾽ ἡμέρης.</p>
            </div>
            <div
               n="211"
               type="chapter">
               <p>ἐπείτε δὲ οἱ μῆδοι τρηχέως περιείποντο, ἐνθαῦτα οὗτοι μὲν ὑπεξήισαν, οἱ δὲ πέρσαι
                  ἐκδεξάμενοι ἐπήισαν, τοὺς ἀθανάτους ἐκάλεε βασιλεύς, τῶν ἦρχε ὑδάρνης, ὡς δὴ οὗτοί
                  γε εὐπετέως κατεργασόμενοι. ὡς δὲ καὶ οὗτοι συνέμισγον τοῖσι ἕλλησι, οὐδὲν πλέον
                  ἐφέροντο τῆς στρατιῆς τῆς μηδικῆς ἀλλὰ τὰ αὐτά, ἅτε ἐν στεινοπόρῳ τε χώρῳ
                  μαχόμενοι καὶ δόρασι βραχυτέροισι χρεώμενοι ἤ περ οἱ ἕλληνες καὶ οὐκ ἔχοντες
                  πλήθεϊ χρήσασθαι. λακεδαιμόνιοι δὲ ἐμάχοντο ἀξίως λόγου, ἄλλα τε ἀποδεικνύμενοι ἐν
                  οὐκ ἐπισταμένοισι μάχεσθαι ἐξεπιστάμενοι, καὶ ὅκως ἐντρέψειαν τὰ νῶτα, ἁλέες
                  φεύγεσκον δῆθεν, οἱ δὲ βάρβαροι ὁρῶντες φεύγοντας βοῇ τε καὶ πατάγῳ ἐπήισαν, οἱ δ᾽
                  ἂν καταλαμβανόμενοι ὑπέστρεφον ἀντίοι εἶναι τοῖσι βαρβάροισι, μεταστρεφόμενοι δὲ
                  κατέβαλλον πλήθεϊ ἀναριθμήτους τῶν περσέων. ἔπιπτον δὲ καὶ αὐτῶν τῶν σπαρτιητέων
                  ἐνθαῦτα ὀλίγοι. ἐπεὶ δὲ οὐδὲν ἐδυνέατο παραλαβεῖν οἱ πέρσαι τῆς ἐσόδου πειρώμενοι
                  καὶ κατὰ τέλεα καὶ παντοίως προσβάλλοντες, ἀπήλαυνον ὀπίσω.</p>
            </div>
            <div
               n="212"
               type="chapter">
               <p>ἐν ταύτῃσι τῇσι προσόδοισι τῆς μάχης λέγεται βασιλέα θηεύμενον τρὶς ἀναδραμεῖν ἐκ
                  τοῦ θρόνου, δείσαντα περὶ τῇ στρατιῇ. τότε μὲν οὕτω ἠγωνίσαντο. τῇ δ᾽ ὑστεραίῃ οἱ
                  βάρβαροι οὐδὲν ἄμεινον ἀέθλεον· ἅτε γὰρ ὀλίγων ἐόντων ..., ἐλπίσαντές σφεας
                  κατατετρωματίσθαι τε καὶ οὐκ οἵους τε ἔσεσθαι ἔτι χεῖρας ἀνταείρεσθαι συνέβαλλον.
                  οἱ δὲ ἕλληνες κατὰ τάξις τε καὶ κατὰ ἔθνεα κεκοσμημένοι ἦσαν καὶ ἐν μέρεϊ ἕκαστοι
                  ἐμάχοντο, πλὴν φωκέων· οὗτοι δὲ ἐς τὸ ὄρος ἐτάχθησαν φυλάξοντες τὴν ἀτραπόν. ὡς δὲ
                  οὐδὲν εὕρισκον ἀλλοιότερον οἱ πέρσαι ἢ τῇ προτεραίῃ ἐνώρων, ἀπήλαυνον.</p>
            </div>
            <div
               n="213"
               type="chapter">
               <p>ἀπορέοντος δὲ βασιλέος ὅ τι χρήσηται τῷ παρεόντι πρήγματι, ἐπιάλτης ὁ εὐρυδήμου
                  ἀνὴρ μηλιεὺς ἦλθέ οἱ ἐς λόγους ὡς μέγα τι παρὰ βασιλέος δοκέων οἴσεσθαι, ἔφρασέ τε
                  τὴν ἀτραπὸν τὴν διὰ τοῦ ὄρεος φέρουσαν ἐς θερμοπύλας, καὶ διέφθειρε τοὺς ταύτῃ
                  ὑπομείναντας ἑλλήνων. ὕστερον δὲ δείσας λακεδαιμονίους ἔφυγε ἐς θεσσαλίην, καί οἱ
                  φυγόντι ὑπὸ τῶν πυλαγόρων, τῶν ἀμφικτυόνων ἐς τὴν πυλαίην συλλεγομένων, ἀργύριον
                  ἐπεκηρύχθη. χρόνῳ δὲ ὕστερον, κατῆλθε γὰρ ἐς ἀντικύρην, ἀπέθανε ὑπὸ ἀθηνάδεω
                  ἀνδρὸς τρηχινίου· ὁ δὲ ἀθηνάδης οὗτος ἀπέκτεινε μὲν ἐπιάλτην δι᾽ ἄλλην αἰτίην, τὴν
                  ἐγὼ ἐν τοῖσι ὄπισθε λόγοισι σημανέω, ἐτιμήθη μέντοι ὑπὸ λακεδαιμονίων οὐδὲν ἧσσον.
                  ἐπιάλτης μὲν οὕτω ὕστερον τούτων ἀπέθανε.</p>
            </div>
            <div
               n="214"
               type="chapter">
               <p>ἔστι δὲ ἕτερος λεγόμενος λόγος, ὡς ὀνήτης τε ὁ φαναγόρεω ἀνὴρ καρύστιος καὶ
                  κορυδαλλὸς ἀντικυρεύς εἰσι οἱ εἴπαντες πρὸς βασιλέα τούτους τοὺς λόγους καὶ
                  περιηγησάμενοι τὸ ὄρος τοῖσι πέρσῃσι, οὐδαμῶς ἔμοιγε πιστός. τοῦτο μὲν γὰρ τῷδε
                  χρὴ σταθμώσασθαι, ὅτι οἱ τῶν ἑλλήνων πυλαγόροι ἐπεκήρυξαν οὐκ ἐπὶ ὀνήτῃ τε καὶ
                  κορυδαλλῷ ἀργύριον ἀλλ᾽ ἐπὶ ἐπιάλτῃ τῷ τρηχινίῳ, πάντως κου τὸ ἀτρεκέστατον
                  πυθόμενοι. τοῦτο δὲ φεύγοντα ἐπιάλτην ταύτην τὴν αἰτίην οἴδαμεν· εἰδείη μὲν γὰρ ἂν
                  καὶ ἐὼν μὴ μηλιεὺς ταύτην τὴν ἀτραπὸν ὀνήτης, εἰ τῇ χώρῃ πολλὰ ὡμιληκὼς εἴη. ἀλλ᾽
                  ἐπιάλτης γάρ ἐστι ὁ περιηγησάμενος τὸ ὄρος καὶ κατὰ τὴν ἀτραπόν, τοῦτον αἴτιον
                  γράφω.</p>
            </div>
            <div
               n="215"
               type="chapter">
               <p>ξέρξης δέ, ἐπεί οἱ ἤρεσε τὰ ὑπέσχετο ὁ ἐπιάλτης κατεργάσεσθαι, αὐτίκα περιχαρὴς
                  γενόμενος ἔπεμπε ὑδάρνεα καὶ τῶν ἐστρατήγεε ὑδάρνης· ὁρμέατο δὲ περὶ λύχνων ἁφὰς
                  ἐκ τοῦ στρατοπέδου. τὴν δὲ ἀτραπὸν ταύτην ἐξεῦρον μὲν οἱ ἐπιχώριοι μηλιέες,
                  ἐξευρόντες δὲ θεσσαλοῖσι κατηγήσαντο ἐπὶ φωκέας, τότε ὅτε οἱ φωκέες φράξαντες
                  τείχεϊ τὴν ἐσβολὴν ἦσαν ἐν σκέπῃ τοῦ πολέμου· ἔκ τε τοσοῦδε κατεδέδεκτο ἐοῦσα
                  οὐδὲν χρηστὴ μηλιεῦσι.</p>
            </div>
            <div
               n="216"
               type="chapter">
               <p>ἔχει δὲ ὧδε ἡ ἀτραπὸς αὕτη. ἄρχεται μὲν ἀπὸ τοῦ ἀσωποῦ ποταμοῦ τοῦ διὰ τῆς
                  διασφάγος ῥέοντος, οὔνομα δὲ τῷ ὄρεϊ τούτῳ καὶ τῇ ἀτραπῷ τὠυτὸ κεῖται, ἀνόπαια·
                  τείνει δὲ ἡ ἀνόπαια αὕτη κατὰ ῥάχιν τοῦ ὄρεος, λήγει δὲ κατά τε ἀλπηνὸν πόλιν,
                  πρώτην ἐοῦσαν τῶν λοκρίδων πρὸς τῶν μηλιέων, καὶ κατὰ μελαμπύγου τε καλεόμενον
                  λίθον καὶ κατὰ κερκώπων ἕδρας, τῇ καὶ τὸ στεινότατόν ἐστι.</p>
            </div>
            <div
               n="217"
               type="chapter">
               <p>κατὰ ταύτην δὴ τὴν ἀτραπὸν καὶ οὕτω ἔχουσαν οἱ πέρσαι τὸν ἀσωπὸν διαβάντες
                  ἐπορεύοντο πᾶσαν τὴν νύκτα, ἐν δεξιῇ μὲν ἔχοντες ὄρεα τὰ οἰταίων, ἐν ἀριστερῇ δὲ
                  τὰ τρηχινίων. ἠώς τε δὴ διέφαινε καὶ οἳ ἐγένοντο ἐπ᾽ ἀκρωτηρίῳ τοῦ ὄρεος. κατὰ δὲ
                  τοῦτο τοῦ ὄρεος ἐφύλασσον, ὡς καὶ πρότερόν μοι δεδήλωται, φωκέων χίλιοι ὁπλῖται,
                  ῥυόμενοί τε τὴν σφετέρην χώρην καὶ φρουρέοντες τὴν ἀτραπόν· ἡ μὲν γὰρ κάτω ἐσβολὴ
                  ἐφυλάσσετο ὑπὸ τῶν εἴρηται· τὴν δὲ διὰ τοῦ ὄρεος ἀτραπὸν ἐθελονταὶ φωκέες
                  ὑποδεξάμενοι λεωνίδῃ ἐφύλασσον.</p>
            </div>
            <div
               n="218"
               type="chapter">
               <p>ἔμαθον δέ σφεας οἱ φωκέες ὧδε ἀναβεβηκότας· ἀναβαίνοντες γὰρ ἐλάνθανον οἱ πέρσαι
                  τὸ ὄρος πᾶν ἐὸν δρυῶν ἐπίπλεον. ἦν μὲν δὴ νηνεμίη, ψόφου δὲ γινομένου πολλοῦ, ὡς
                  οἰκὸς ἦν φύλλων ὑποκεχυμένων ὑπὸ τοῖσι ποσί, ἀνά τε ἔδραμον οἱ φωκέες καὶ ἐνέδυνον
                  τὰ ὅπλα, καὶ αὐτίκα οἱ βάρβαροι παρῆσαν. ὡς δὲ εἶδον ἄνδρας ἐνδυομένους ὅπλα, ἐν
                  θώματι ἐγένοντο· ἐλπόμενοι γὰρ οὐδέν σφι φανήσεσθαι ἀντίξοον ἐνεκύρησαν στρατῷ·
                  ἐνθαῦτα ὑδάρνης, καταρρωδήσας μὴ οἱ φωκέες ἔωσι λακεδαιμόνιοι, εἴρετο ἐπιάλτην
                  ὁκοδαπὸς εἴη ὁ στρατός· πυθόμενος δὲ ἀτρεκέως διέτασσε τοὺς πέρσας ὡς ἐς μάχην. οἱ
                  δὲ φωκέες ὡς ἐβάλλοντο τοῖσι τοξεύμασι πολλοῖσί τε καὶ πυκνοῖσι, οἴχοντο φεύγοντες
                  ἐπὶ τοῦ ὄρεος τὸν κόρυμβον, ἐπιστάμενοι ὡς ἐπὶ σφέας ὁρμήθησαν ἀρχήν, καὶ
                  παρεσκευάδατο ὡς ἀπολεόμενοι. οὗτοι μὲν δὴ ταῦτα ἐφρόνεον, οἱ δὲ ἀμφὶ ἐπιάλτην καὶ
                  ὑδάρνεα πέρσαι φωκέων μὲν οὐδένα λόγον ἐποιεῦντο, οἱ δὲ κατέβαινον τὸ ὄρος κατὰ
                  τάχος.</p>
            </div>
            <div
               n="219"
               type="chapter">
               <p>τοῖσι δὲ ἐν θερμοπύλῃσι ἐοῦσι ἑλλήνων πρῶτον μὲν ὁ μάντις μεγιστίης ἐσιδὼν ἐς τὰ
                  ἱρὰ ἔφρασε τὸν μέλλοντα ἔσεσθαι ἅμα ἠοῖ σφι θάνατον, ἐπὶ δὲ καὶ αὐτόμολοι ἦσαν οἱ
                  ἐξαγγείλαντες τῶν περσέων τὴν περίοδον· οὗτοι μὲν ἔτι νυκτὸς ἐσήμηναν, τρίτοι δὲ
                  οἱ ἡμεροσκόποι καταδραμόντες ἀπὸ τῶν ἄκρων ἤδη διαφαινούσης ἡμέρης. ἐνθαῦτα
                  ἐβουλεύοντο οἱ ἕλληνες, καί σφεων ἐσχίζοντο αἱ γνῶμαι· οἱ μὲν γὰρ οὐκ ἔων τὴν
                  τάξιν ἐκλιπεῖν, οἱ δὲ ἀντέτεινον. μετὰ δὲ τοῦτο διακριθέντες οἱ μὲν ἀπαλλάσσοντο
                  καὶ διασκεδασθέντες κατὰ πόλις ἕκαστοι ἐτρέποντο, οἱ δὲ αὐτῶν ἅμα λεωνίδῃ μένειν
                  αὐτοῦ παρεσκευάδατο.</p>
            </div>
            <div
               n="220"
               type="chapter">
               <p>λέγεται δὲ καὶ ὡς αὐτός σφεας ἀπέπεμψε λεωνίδης, μὴ ἀπόλωνται κηδόμενος· αὐτῷ δὲ
                  καὶ σπαρτιητέων τοῖσι παρεοῦσι οὐκ ἔχειν εὐπρεπέως ἐκλιπεῖν τὴν τάξιν ἐς τὴν ἦλθον
                  φυλάξοντες ἀρχήν. ταύτῃ καὶ μᾶλλον τὴν γνώμην πλεῖστός εἰμι· λεωνίδην, ἐπείτε
                  ᾔσθετο τοὺς συμμάχους ἐόντας ἀπροθύμους καὶ οὐκ ἐθέλοντας συνδιακινδυνεύειν,
                  κελεῦσαί σφεας ἀπαλλάσσεσθαι, αὐτῷ δὲ ἀπιέναι οὐ καλῶς ἔχειν· μένοντι δὲ αὐτοῦ
                  κλέος μέγα ἐλείπετο, καὶ ἡ σπάρτης εὐδαιμονίη οὐκ ἐξηλείφετο. ἐκέχρητο γὰρ ὑπὸ τῆς
                  πυθίης τοῖσι σπαρτιήτῃσι χρεωμένοισι περὶ τοῦ πολέμου τούτου αὐτίκα κατ᾽ ἀρχὰς
                  ἐγειρομένου, ἢ λακεδαίμονα ἀνάστατον γενέσθαι ὑπὸ τῶν βαρβάρων, ἢ τὸν βασιλέα
                  σφέων ἀπολέσθαι. ταῦτα δέ σφι ἐν ἔπεσι ἑξαμέτροισι χρᾷ λέγοντα ὧδε·<q
                     n="330"
                     type="oracle"
                     who="#Pythia"><l>ὑμῖν δ᾽, ὦ σπάρτης οἰκήτορες εὐρυχόροιο,</l><l>ἢ μέγα ἄστυ
                        ἐρικυδὲς ὑπ᾽ ἀνδράσι περσεΐδῃσι</l><l>πέρθεται, ἢ τὸ μὲν οὐχί, ἀφ᾽ ἡρακλέους
                        δὲ γενέθλης</l><l>πενθήσει βασιλῆ φθίμενον λακεδαίμονος οὖρος·</l><l>οὐ γὰρ
                        τὸν ταύρων σχήσει μένος οὐδὲ λεόντων</l><l>ἀντιβίην· ζηνὸς γὰρ ἔχει μένος·
                        οὐδέ ἕ φημι</l><l>σχήσεσθαι, πρὶν τῶνδ᾽ ἕτερον διὰ πάντα
                  δάσηται.</l></q>ταῦτά τε δὴ ἐπιλεγόμενον λεωνίδην καὶ βουλόμενον κλέος καταθέσθαι
                  μούνων σπαρτιητέων, ἀποπέμψαι τοὺς συμμάχους μᾶλλον ἢ γνώμῃ διενειχθέντας οὕτω
                  ἀκόσμως οἴχεσθαι τοὺς οἰχομένους.</p>
            </div>
            <div
               n="221"
               type="chapter">
               <p>μαρτύριον δέ μοι καὶ τόδε οὐκ ἐλάχιστον τούτου πέρι γέγονε, ὅτι καὶ τὸν μάντιν ὃς
                  εἵπετο τῇ στρατιῇ ταύτῃ, μεγιστίην τὸν ἀκαρνῆνα, λεγόμενον εἶναι τἀνέκαθεν ἀπὸ
                  μελάμποδος, τοῦτον τὸν εἴπαντα ἐκ τῶν ἱρῶν τὰ μέλλοντά σφι ἐκβαίνειν, φανερός ἐστι
                  λεωνίδης ἀποπέμπων, ἵνα μὴ συναπόληταί σφι. ὁ δὲ ἀποπεμπόμενος αὐτὸς μὲν οὐκ
                  ἀπέλιπε, τὸν δὲ παῖδα συστρατευόμενον, ἐόντα οἱ μουνογενέα, ἀπέπεμψε.</p>
            </div>
            <div
               n="222"
               type="chapter">
               <p>οἱ μέν νυν σύμμαχοι οἱ ἀποπεμπόμενοι οἴχοντό τε ἀπιόντες καὶ ἐπείθοντο λεωνίδῃ,
                  θεσπιέες δὲ καὶ θηβαῖοι κατέμειναν μοῦνοι παρὰ λακεδαιμονίοισι. τούτων δὲ θηβαῖοι
                  μὲν ἀέκοντες ἔμενον καὶ οὐ βουλόμενοι κατεῖχε γάρ σφεας λεωνίδης ἐν ὁμήρων λόγῳ
                  ποιεύμενος , θεσπιέες δὲ ἑκόντες μάλιστα, οἳ οὐκ ἔφασαν ἀπολιπόντες λεωνίδην καὶ
                  τοὺς μετ᾽ αὐτοῦ ἀπαλλάξεσθαι, ἀλλὰ καταμείναντες συναπέθανον· ἐστρατήγεε δὲ αὐτῶν
                  δημόφιλος διαδρόμεω.</p>
            </div>
            <div
               n="223"
               type="chapter">
               <p>ξέρξης δὲ ἐπεὶ ἡλίου ἀνατείλαντος σπονδὰς ἐποιήσατο, ἐπισχὼν χρόνον ἐς ἀγορῆς κου
                  μάλιστα πληθώρην πρόσοδον ἐποιέετο· καὶ γὰρ ἐπέσταλτο ἐξ ἐπιάλτεω οὕτω· ἀπὸ γὰρ
                  τοῦ ὄρεος ἡ κατάβασις συντομωτέρη τέ ἐστι καὶ βραχύτερος ὁ χῶρος πολλὸν ἤ περ ἡ
                  περίοδός τε καὶ ἀνάβασις. οἵ τε δὴ βάρβαροι οἱ ἀμφὶ ξέρξην προσήισαν καὶ οἱ ἀμφὶ
                  λεωνίδην ἕλληνες, ὡς τὴν ἐπὶ θανάτῳ ἔξοδον ποιεύμενοι, ἤδη πολλῷ μᾶλλον ἢ κατ᾽
                  ἀρχὰς ἐπεξήισαν ἐς τὸ εὐρύτερον τοῦ αὐχένος. τὸ μὲν γὰρ ἔρυμα τοῦ τείχεος
                  ἐφυλάσσετο, οἱ δὲ ἀνὰ τὰς προτέρας ἡμέρας ὑπεξιόντες ἐς τὰ στεινόπορα ἐμάχοντο·
                  τότε δὲ συμμίσγοντες ἔξω τῶν στεινῶν ..... ἔπιπτον πλήθεϊ πολλοὶ τῶν βαρβάρων·
                  ὄπισθε γὰρ οἱ ἡγεμόνες τῶν τελέων ἔχοντες μάστιγας ἐρράπιζον πάντα ἄνδρα, αἰεὶ ἐς
                  τὸ πρόσω ἐποτρύνοντες. πολλοὶ μὲν δὴ ἐσέπιπτον αὐτῶν ἐς τὴν θάλασσαν καὶ
                  διεφθείροντο, πολλῷ δ᾽ ἔτι πλέονες κατεπατέοντο ζωοὶ ὑπ᾽ ἀλλήλων· ἦν δὲ λόγος
                  οὐδεὶς τοῦ ἀπολλυμένου. ἅτε γὰρ ἐπιστάμενοι τὸν μέλλοντά σφι ἔσεσθαι θάνατον ἐκ
                  τῶν περιιόντων τὸ ὄρος, ἀπεδείκνυντο ῥώμης ὅσον εἶχον μέγιστον ἐς τοὺς βαρβάρους,
                  παραχρεώμενοί τε καὶ ἀτέοντες.</p>
            </div>
            <div
               n="224"
               type="chapter">
               <p>δόρατα μέν νυν τοῖσι πλέοσι αὐτῶν τηνικαῦτα ἤδη ἐτύγχανε κατεηγότα, οἱ δὲ τοῖσι
                  ξίφεσι διεργάζοντο τοὺς πέρσας. καὶ λεωνίδης τε ἐν τούτῳ τῷ πόνῳ πίπτει ἀνὴρ
                  γενόμενος ἄριστος, καὶ ἕτεροι μετ᾽ αὐτοῦ ὀνομαστοὶ σπαρτιητέων, τῶν ἐγὼ ὡς ἀνδρῶν
                  ἀξίων γενομένων ἐπυθόμην τὰ οὐνόματα, ἐπυθόμην δὲ καὶ ἁπάντων τῶν τριηκοσίων. καὶ
                  δὴ καὶ περσέων πίπτουσι ἐνθαῦτα ἄλλοι τε πολλοὶ καὶ ὀνομαστοί, ἐν δὲ δὴ καὶ
                  δαρείου δύο παῖδες, ἀβροκόμης τε καὶ ὑπεράνθης, ἐκ τῆς ἀρτάνεω θυγατρὸς
                  φραταγούνης γεγονότες δαρείῳ· ὁ δὲ ἀρτάνης δαρείου μὲν τοῦ βασιλέος ἦν ἀδελφεός,
                  ὑστάσπεος δὲ τοῦ ἀρσάμεος παῖς· ὃς καὶ ἐκδιδοὺς τὴν θυγατέρα δαρείῳ τὸν οἶκον
                  πάντα τὸν ἑωυτοῦ ἐπέδωκε, ὡς μούνου οἱ ἐούσης ταύτης τέκνου.</p>
            </div>
            <div
               n="225"
               type="chapter">
               <p>ξέρξεώ τε δὴ δύο ἀδελφεοὶ ἐνθαῦτα πίπτουσι μαχόμενοι, καὶ ὑπὲρ τοῦ νεκροῦ τοῦ
                  λεωνίδεω περσέων τε καὶ λακεδαιμονίων ὠθισμὸς ἐγίνετο πολλός, ἐς ὃ τοῦτόν τε ἀρετῇ
                  οἱ ἕλληνες ὑπεξείρυσαν καὶ ἐτρέψαντο τοὺς ἐναντίους τετράκις. τοῦτο δὲ συνεστήκεε
                  μέχρι οὗ οἱ σὺν ἐπιάλτῃ παρεγένοντο. ὡς δὲ τούτους ἥκειν ἐπύθοντο οἱ ἕλληνες,
                  ἐνθεῦτεν ἤδη ἑτεροιοῦτο τὸ νεῖκος· ἔς τε γὰρ τὸ στεινὸν τῆς ὁδοῦ ἀνεχώρεον ὀπίσω
                  καὶ παραμειψάμενοι τὸ τεῖχος ἐλθόντες ἵζοντο ἐπὶ τὸν κολωνὸν πάντες ἁλέες οἱ ἄλλοι
                  πλὴν θηβαίων· ὁ δὲ κολωνός ἐστι ἐν τῇ ἐσόδῳ, ὅκου νῦν ὁ λίθινος λέων ἕστηκε ἐπὶ
                  λεωνίδῃ. ἐν τούτῳ σφέας τῷ χώρῳ ἀλεξομένους μαχαίρῃσι, τοῖσι αὐτῶν ἐτύγχανον ἔτι
                  περιεοῦσαι, καὶ χερσὶ καὶ στόμασι κατέχωσαν οἱ βάρβαροι βάλλοντες, οἱ μὲν ἐξ
                  ἐναντίης ἐπισπόμενοι καὶ τὸ ἔρυμα τοῦ τείχεος συγχώσαντες, οἱ δὲ περιελθόντες
                  πάντοθεν περισταδόν.</p>
            </div>
            <div
               n="226"
               type="chapter">
               <p>λακεδαιμονίων δὲ καὶ θεσπιέων τοιούτων γενομένων ὅμως λέγεται ἀνὴρ ἄριστος
                  γενέσθαι σπαρτιήτης διηνέκης τὸν τόδε φασὶ εἰπεῖν τὸ ἔπος πρὶν ἢ συμμεῖξαί σφεας
                  τοῖσι μήδοισι, πυθόμενον πρός τεο τῶν τρηχινίων ὡς ἐπεὰν οἱ βάρβαροι ἀπίωσι τὰ
                  τοξεύματα, τὸν ἥλιον ὑπὸ τοῦ πλήθεος τῶν ὀϊστῶν ἀποκρύπτουσι· τοσοῦτο τὸ πλῆθος
                  αὐτῶν εἶναι· τὸν δὲ οὐκ ἐκπλαγέντα τούτοισι εἰπεῖν, ἐν ἀλογίῃ ποιεύμενον τὸ τῶν
                  μήδων πλῆθος, ὡς πάντα σφι ἀγαθὰ ὁ τρηχίνιος ξεῖνος ἀγγέλλοι, εἰ ἀποκρυπτόντων τῶν
                  μήδων τὸν ἥλιον ὑπὸ σκιῇ ἔσοιτο πρὸς αὐτοὺς ἡ μάχη καὶ οὐκ ἐν ἡλίῳ. ταῦτα μὲν καὶ
                  ἄλλα τοιουτότροπα ἔπεά φασι διηνέκεα τὸν λακεδαιμόνιον λιπέσθαι μνημόσυνα.</p>
            </div>
            <div
               n="227"
               type="chapter">
               <p>μετὰ δὲ τοῦτον ἀριστεῦσαι λέγονται λακεδαιμόνιοι δύο ἀδελφεοί, ἀλφεός τε καὶ μάρων
                  ὀρσιφάντου παῖδες. θεσπιέων δὲ εὐδοκίμεε μάλιστα τῷ οὔνομα ἦν διθύραμβος
                  ἁρματίδεω.</p>
            </div>
            <div
               n="228"
               type="chapter">
               <p>θαφθεῖσι δέ σφι αὐτοῦ ταύτῃ τῇ περ ἔπεσον καὶ τοῖσι πρότερον τελευτήσασι ἢ τοὺς
                  ὑπὸ λεωνίδεω ἀποπεμφθέντας οἴχεσθαι ἐπιγέγραπται γράμματα λέγοντα τάδε·</p>
               <p>μυριάσιν ποτὲ τᾷδε τριακοσίαις ἐμάχοντο</p>
               <p>ἐκ πελοποννάσου χιλιάδες τέτορες. ταῦτα μὲν δὴ τοῖσι πᾶσι ἐπιγέγραπται, τοῖσι δὲ
                  σπαρτιήτῃσι ἰδίῃ·</p>
               <p>ὦ ξεῖν᾽, ἀγγέλλειν λακεδαιμονίοις ὅτι τῇδε</p>
               <p>κείμεθα, τοῖς κείνων ῥήμασι πειθόμενοι. λακεδαιμονίοισι μὲν δὴ τοῦτο, τῷ δὲ μάντι
                  τόδε·</p>
               <p>μνῆμα τόδε κλεινοῖο μεγιστία, ὅν ποτε μῆδοι</p>
               <p>σπερχειὸν ποταμὸν κτεῖναν ἀμειψάμενοι,</p>
               <p>μάντιος, ὃς τότε κῆρας ἐπερχομένας σάφα εἰδὼς</p>
               <p>οὐκ ἔτλη σπάρτης ἡγεμόνα προλιπεῖν. ἐπιγράμμασι μέν νυν καὶ στήλῃσι, ἔξω ἢ τὸ τοῦ
                  μάντιος ἐπίγραμμα, ἀμφικτύονές εἰσί σφεας οἱ ἐπικοσμήσαντες· τὸ δὲ τοῦ μάντιος
                  μεγιστίεω σιμωνίδης ὁ λεωπρέπεός ἐστι κατὰ ξεινίην ὁ ἐπιγράψας.</p>
            </div>
            <div
               n="229"
               type="chapter">
               <p>δύο δὲ τούτων τῶν τριηκοσίων λέγεται εὔρυτόν τε καὶ ἀριστόδημον, παρεὸν αὐτοῖσι
                  ἀμφοτέροισι κοινῷ λόγῳ χρησαμένοισι ἢ ἀποσωθῆναι ὁμοῦ ἐς σπάρτην, ὡς μεμετιμένοι
                  τε ἦσαν ἐκ τοῦ στρατοπέδου ὑπὸ λεωνίδεω καὶ κατεκέατο ἐν ἀλπηνοῖσι ὀφθαλμιῶντες ἐς
                  τὸ ἔσχατον, ἢ εἴ γε μὴ ἐβούλοντο νοστῆσαι, ἀποθανεῖν ἅμα τοῖσι ἄλλοισι, παρεόν σφι
                  τούτων τὰ ἕτερα ποιέειν, οὐκ ἐθελῆσαι ὁμοφρονέειν, ἀλλὰ γνώμῃ διενειχθέντας
                  εὔρυτον μὲν πυθόμενον τῶν περσέων τὴν περίοδον αἰτήσαντά τε τὰ ὅπλα καὶ ἐνδύντα
                  ἄγειν αὐτὸν κελεῦσαι τὸν εἵλωτα ἐς τοὺς μαχομένους, ὅκως δὲ αὐτὸν ἤγαγε, τὸν μὲν
                  ἀγαγόντα οἴχεσθαι φεύγοντα, τὸν δὲ ἐσπεσόντα ἐς τὸν ὅμιλον διαφθαρῆναι,
                  ἀριστόδημον δὲ λιποψυχέοντα λειφθῆναι. εἰ μέν νυν ἦν μοῦνον ἀριστόδημον ἀλγήσαντα
                  ἀπονοστῆσαι ἐς σπάρτην ἢ καὶ ὁμοῦ σφεων ἀμφοτέρων τὴν κομιδὴν γενέσθαι, δοκέειν
                  ἐμοὶ οὐκ ἄν σφι σπαρτιήτας μῆνιν οὐδεμίαν προσθέσθαι· νῦν δέ, τοῦ μὲν αὐτῶν
                  ἀπολομένου, τοῦ δὲ τῆς μὲν αὐτῆς ἐχομένου προφάσιος οὐκ ἐθελήσαντος δὲ
                  ἀποθνῄσκειν, ἀναγκαίως σφι ἔχειν μηνῖσαι μεγάλως ἀριστοδήμῳ.</p>
            </div>
            <div
               n="230"
               type="chapter">
               <p>οἱ μέν νυν οὕτω σωθῆναι λέγουσι ἀριστόδημον ἐς σπάρτην καὶ διὰ πρόφασιν τοιήνδε,
                  οἱ δὲ ἄγγελον πεμφθέντα ἐκ τοῦ στρατοπέδου, ἐξεὸν αὐτῷ καταλαβεῖν τὴν μάχην
                  γινομένην οὐκ ἐθελῆσαι, ἀλλ᾽ ὑπομείναντα ἐν τῇ ὁδῷ περιγενέσθαι, τὸν δὲ συνάγγελον
                  αὐτοῦ ἀπικόμενον ἐς τὴν μάχην ἀποθανεῖν.</p>
            </div>
            <div
               n="231"
               type="chapter">
               <p>ἀπονοστήσας δὲ ἐς λακεδαίμονα ὁ ἀριστόδημος ὄνειδός τε εἶχε καὶ ἀτιμίην· πάσχων δὲ
                  τοιάδε ἠτίμωτο· οὔτε οἱ πῦρ οὐδεὶς ἔναυε σπαρτιητέων οὔτε διελέγετο, ὄνειδός τε
                     εἶχε<soCalled>ὁ τρέσας ἀριστόδημος</soCalled>καλεόμενος. ἀλλ᾽ ὁ μὲν ἐν τῇ ἐν
                  πλαταιῇσι μάχῃ ἀνέλαβε πᾶσαν τὴν ἐπενειχθεῖσαν αἰτίην.</p>
            </div>
            <div
               n="232"
               type="chapter">
               <p>λέγεται δὲ καὶ ἄλλον ἀποπεμφθέντα ἄγγελον ἐς θεσσαλίην τῶν τριηκοσίων τούτων
                  περιγενέσθαι, τῷ οὔνομα εἶναι παντίτην· νοστήσαντα δὲ τοῦτον ἐς σπάρτην, ὡς
                  ἠτίμωτο, ἀπάγξασθαι.</p>
            </div>
            <div
               n="233"
               type="chapter">
               <p>οἱ δὲ θηβαῖοι, τῶν ὁ λεοντιάδης ἐστρατήγεε, τέως μὲν μετὰ τῶν ἑλλήνων ἐόντες
                  ἐμάχοντο ὑπ᾽ ἀναγκαίης ἐχόμενοι πρὸς τὴν βασιλέος στρατιήν· ὡς δὲ εἶδον
                  κατυπέρτερα τῶν περσέων γινόμενα τὰ πρήγματα, οὕτω δή, τῶν σὺν λεωνίδῃ ἑλλήνων
                  ἐπειγομένων ἐπὶ τὸν κολωνόν, ἀποσχισθέντες τούτων χεῖράς τε προέτεινον καὶ ἤισαν
                  ἆσσον τῶν βαρβάρων, λέγοντες τὸν ἀληθέστατον τῶν λόγων, ὡς καὶ μηδίζουσι καὶ γῆν
                  τε καὶ ὕδωρ ἐν πρώτοισι ἔδοσαν ἂν βασιλέϊ, ὑπὸ δὲ ἀναγκαίης ἐχόμενοι ἐς θερμοπύλας
                  ἀπικοίατο καὶ ἀναίτιοι εἶεν τοῦ τρώματος τοῦ γεγονότος βασιλέϊ· ὥστε ταῦτα
                  λέγοντες περιεγένοντο· εἶχον γὰρ καὶ θεσσαλοὺς τούτων τῶν λόγων μάρτυρας. οὐ
                  μέντοι τά γε πάντα εὐτύχησαν· ὡς γὰρ αὐτοὺς ἔλαβον οἱ βάρβαροι ἐλθόντας, τοὺς μέν
                  τινας καὶ ἀπέκτειναν προσιόντας, τοὺς δὲ πλέονας αὐτῶν κελεύσαντος ξέρξεω ἔστιξαν
                  στίγματα βασιλήια, ἀρξάμενοι ἀπὸ τοῦ στρατηγοῦ λεοντιάδεω, τοῦ τὸν παῖδα εὐρύμαχον
                  χρόνῳ μετέπειτα ἐφόνευσαν πλαταιέες στρατηγήσαντα ἀνδρῶν θηβαίων τετρακοσίων καὶ
                  σχόντα τὸ ἄστυ τὸ πλαταιέων.</p>
            </div>
            <div
               n="234"
               type="chapter">
               <p>οἱ μὲν δὴ περὶ θερμοπύλας ἕλληνες οὕτω ἠγωνίσαντο, ξέρξης δὲ καλέσας δημάρητον
                  εἰρώτα ἀρξάμενος ἐνθένδε·<q
                     n="331"
                     who="#Xerxes">δημάρητε, ἀνὴρ εἶς ἀγαθός· τεκμαίρομαι δὲ τῇ ἀληθείῃ· ὅσα γὰρ
                     εἶπας, ἅπαντα ἀπέβη οὕτω. νῦν δέ μοι εἰπέ, κόσοι τινές εἰσι οἱ λοιποὶ
                     λακεδαιμόνιοι, καὶ τούτων ὁκόσοι τοιοῦτοι τὰ πολέμια, εἴτε καὶ ἅπαντες.</q>ὁ δὲ εἶπε·<q
                     n="332"
                     who="#Demaratus">ὦ βασιλεῦ, πλῆθος μὲν πολλὸν πάντων τῶν λακεδαιμονίων καὶ
                     πόλιες πολλαί· τὸ δὲ θέλεις ἐκμαθεῖν, εἰδήσεις. ἔστι ἐν τῇ λακεδαίμονι σπάρτη
                     πόλις ἀνδρῶν ὀκτακισχιλίων μάλιστά κῃ· οὗτοι πάντες εἰσὶ ὅμοιοι τοῖσι ἐνθάδε
                     μαχεσαμένοισι· οἵ γε μὲν ἄλλοι λακεδαιμόνιοι τούτοισι μὲν οὐκ ὅμοιοι, ἀγαθοὶ
                     δέ.</q>εἶπε πρὸς ταῦτα ξέρξης·<q
                     n="333"
                     who="#Xerxes">δημάρητε, τέῳ τρόπῳ ἀπονητότατα τῶν ἀνδρῶν τούτων ἐπικρατήσομεν;
                     ἴθι ἐξηγέο· σὺ γὰρ ἔχεις αὐτῶν τὰς διεξόδους τῶν βουλευμάτων, οἷα βασιλεὺς
                     γενόμενος.</q></p>
            </div>
            <div
               n="235"
               type="chapter">
               <p>ὁ δ᾽ ἀμείβετο·<q
                     n="334"
                     who="#Demaratus">ὦ βασιλεῦ, εἰ μὲν δὴ συμβουλεύεαί μοι προθύμως, δίκαιόν με σοί
                     ἐστι φράζειν τὸ ἄριστον. εἰ τῆς ναυτικῆς στρατιῆς νέας τριηκοσίας ἀποστείλειας
                     ἐπὶ τὴν λάκαιναν χώρην. ἔστι δὲ ἐπ᾽ αὐτῇ νῆσος ἐπικειμένη τῇ οὔνομά ἐστι
                     κύθηρα, τὴν χίλων, ἀνὴρ παρ᾽ ἡμῖν σοφώτατος γενόμενος, κέρδος μέζον ἔφη εἶναι
                     σπαρτιήτῃσι κατὰ τῆς θαλάσσης καταδεδυκέναι μᾶλλον ἢ ὑπερέχειν, αἰεί τι
                     προσδοκῶν ἀπ᾽ αὐτῆς τοιοῦτο ἔσεσθαι οἷόν τοι ἐγὼ ἐξηγέομαι, οὔτι τὸν σὸν στόλον
                     προειδώς, ἀλλὰ πάντα ὁμοίως φοβεόμενος ἀνδρῶν στόλον. ἐκ ταύτης ὦν τῆς νήσου
                     ὁρμώμενοι φοβεόντων τοὺς λακεδαιμονίους. παροίκου δὲ πολέμου σφι ἐόντος
                     οἰκηίου, οὐδὲν δεινοὶ ἔσονταί τοι μὴ τῆς ἄλλης ἑλλάδος ἁλισκομένης ὑπὸ τοῦ
                     πεζοῦ βοηθέωσι ταύτῃ· καταδουλωθείσης δὲ τῆς ἄλλης ἑλλάδος ἀσθενὲς ἤδη τὸ
                     λακωνικὸν μοῦνον λείπεται. ἢν δὲ ταῦτα μὴ ποιῇς, τάδε τοι προσδόκα ἔσεσθαι·
                     ἔστι τῆς πελοποννήσου ἰσθμὸς στεινός· ἐν τούτῳ τῷ χώρῳ, πάντων πελοποννησίων
                     συνομοσάντων ἐπὶ σοί, μάχας ἰσχυροτέρας ἄλλας τῶν γενομένων προσδέκεο ἔσεσθαί
                     τοι. ἐκεῖνο δὲ ποιήσαντι ἀμαχητὶ ὅ τε ἰσθμὸς οὗτος καὶ αἱ πόλιες
                     προσχωρήσουσι.</q></p>
            </div>
            <div
               n="236"
               type="chapter">
               <p>λέγει μετὰ τοῦτον ἀχαιμένης, ἀδελφεός τε ἐὼν ξέρξεω καὶ τοῦ ναυτικοῦ στρατοῦ
                  στρατηγός, παρατυχών τε τῷ λόγῳ καὶ δείσας μὴ ἀναγνωσθῇ ξέρξης ποιέειν ταῦτα.<q
                     n="335"
                     who="#Achaemenes">ὦ βασιλεῦ, ὁρέω σε ἀνδρὸς ἐνδεκόμενον λόγους ὃς φθονέει τοι
                     εὖ πρήσσοντι ἢ καὶ προδιδοῖ πρήγματα τὰ σά· καὶ γὰρ δὴ καὶ τρόποισι τοιούτοισι
                     χρεώμενοι ἕλληνες χαίρουσι· τοῦ τε εὐτυχέειν φθονέουσι καὶ τὸ κρέσσον
                     στυγέουσι. εἰ δ᾽ ἐπὶ τῇσι παρεούσῃσι τύχῃσι, ἐκ τῶν νέες νεναυηγήκασι
                     τετρακόσιαι, ἄλλας ἐκ τοῦ στρατοπέδου τριηκοσίας ἀποπέμψεις περιπλέειν
                     πελοπόννησον, ἀξιόμαχοί τοι γίνονται οἱ ἀντίπαλοι· ἁλὴς δὲ ἐὼν ὁ ναυτικὸς
                     στρατὸς δυσμεταχείριστός τε αὐτοῖσι γίνεται, καὶ ἀρχὴν οὐκ ἀξιόμαχοί τοι
                     ἔσονται. καὶ πᾶς ὁ ναυτικὸς τῷ πεζῷ ἀρήξει καὶ ὁ πεζὸς τῷ ναυτικῷ ὁμοῦ
                     πορευόμενος· εἰ δὲ διασπάσεις, οὔτε σὺ ἔσεαι ἐκείνοισι χρήσιμος οὔτε ἐκεῖνοι
                     σοί. τὰ σεωυτοῦ δὲ τιθέμενος εὖ γνώμην ἔχε τὰ τῶν ἀντιπολέμων μὴ ἐπιλέγεσθαι
                     πρήγματα, τῇ τε στήσονται τὸν πόλεμον τά τε ποιήσουσι ὅσοι τε πλῆθός εἰσι.
                     ἱκανοὶ γὰρ ἐκεῖνοί γε αὐτοὶ ἑωυτῶν πέρι φροντίζειν εἰσί, ἡμεῖς δὲ ἡμέων
                     ὡσαύτως. λακεδαιμόνιοι δὲ ἢν ἴωσι ἀντία πέρσῃσι ἐς μάχην, οὐδὲν τὸ παρεὸν τρῶμα
                     ἀκέονται.</q></p>
            </div>
            <div
               n="237"
               type="chapter">
               <p>ἀμείβεται ξέρξης τοῖσδε·<q
                     n="336"
                     who="#Xerxes">ἀχαίμενες, εὖ τέ μοι δοκέεις λέγειν καὶ ποιήσω ταῦτα. δημάρητος
                     δὲ λέγει μὲν τὰ ἄριστα ἔλπεται εἶναι ἐμοί, γνώμῃ μέντοι ἑσσοῦται ὑπὸ σέο. οὐ
                     γὰρ δὴ κεῖνό γε ἐνδέξομαι ὅκως οὐκ εὐνοέει τοῖσι ἐμοῖσι πρήγμασι, τοῖσί τε
                     λεγομένοισι πρότερον ἐκ τούτου σταθμώμενος καὶ τῷ ἐόντι, ὅτι πολιήτης μὲν
                     πολιήτῃ εὖ πρήσσοντι φθονέει καὶ ἔστι δυσμενὴς τῇ σιγῇ οὐδ᾽ ἂν συμβουλευομένου
                     τοῦ ἀστοῦ πολιήτης ἀνὴρ τὰ ἄριστά οἱ δοκέοντα εἶναι ὑποθέοιτο, εἰ μὴ πρόσω
                     ἀρετῆς ἀνήκοι· σπάνιοι δέ εἰσι οἱ τοιοῦτοι· ξεῖνος δὲ ξείνῳ εὖ πρήσσοντί ἐστι
                     εὐμενέστατον πάντων, συμβουλευομένου τε ἂν συμβουλεύσειε τὰ ἄριστα. οὕτω ὦν
                     κακολογίης πέρι τῆς ἐς δημάρητον, ἐόντος ἐμοὶ ξείνου, ἔχεσθαί τινα τοῦ λοιποῦ
                     κελεύω.</q></p>
            </div>
            <div
               n="238"
               type="chapter">
               <p>ταῦτα εἴπας ξέρξης διεξήιε διὰ τῶν νεκρῶν καὶ λεωνίδεω, ἀκηκοὼς ὅτι βασιλεύς τε ἦν
                  καὶ στρατηγὸς λακεδαιμονίων, ἐκέλευσε ἀποταμόντας τὴν κεφαλὴν ἀνασταυρῶσαι. δῆλά
                  μοι πολλοῖσι μὲν καὶ ἄλλοισι τεκμηρίοισι, ἐν δὲ καὶ τῷδε οὐκ ἥκιστα γέγονε, ὅτι
                  βασιλεὺς ξέρξης πάντων δὴ μάλιστα ἀνδρῶν ἐθυμώθη ζώοντι λεωνίδῃ· οὐ γὰρ ἄν κοτε ἐς
                  τὸν νεκρὸν ταῦτα παρενόμησε, ἐπεὶ τιμᾶν μάλιστα νομίζουσι τῶν ἐγὼ οἶδα ἀνθρώπων
                  πέρσαι ἄνδρας ἀγαθοὺς τὰ πολέμια. οἱ μὲν δὴ ταῦτα ἐποίευν τοῖσι ἐπετέτακτο
                  ποιέειν.</p>
            </div>
            <div
               n="239"
               type="chapter">
               <p>ἄνειμι δὲ ἐκεῖσε τοῦ λόγου τῇ μοι τὸ πρότερον ἐξέλιπε. ἐπύθοντο λακεδαιμόνιοι ὅτι
                  βασιλεὺς στέλλοιτο ἐπὶ τὴν ἑλλάδα πρῶτοι, καὶ οὕτω δὴ ἐς τὸ χρηστήριον τὸ ἐς
                  δελφοὺς ἀπέπεμψαν, ἔνθα δή σφι ἐχρήσθη τὰ ὀλίγῳ πρότερον εἶπον· ἐπύθοντο δὲ τρόπῳ
                  θωμασίῳ. δημάρητος γὰρ ὁ ἀρίστωνος φυγὼν ἐς μήδους, ὡς μὲν ἐγὼ δοκέω καὶ τὸ οἰκὸς
                  ἐμοὶ συμμάχεται, οὐκ ἦν εὔνοος λακεδαιμονίοισι, πάρεστι δὲ εἰκάζειν εἴτε εὐνοίῃ
                  ταῦτα ἐποίησε εἴτε καὶ καταχαίρων. ἐπείτε γὰρ ξέρξῃ ἔδοξε στρατηλατέειν ἐπὶ τὴν
                  ἑλλάδα, ἐὼν ἐν σούσοισι ὁ δημάρητος καὶ πυθόμενος ταῦτα ἠθέλησε λακεδαιμονίοισι
                  ἐξαγγεῖλαι. ἄλλως μὲν δὴ οὐκ εἶχε σημῆναι· ἐπικίνδυνον γὰρ ἦν μὴ λαμφθείη· ὁ δὲ
                  μηχανᾶται τοιάδε. δελτίον δίπτυχον λαβὼν τὸν κηρὸν αὐτοῦ ἐξέκνησε καὶ ἔπειτα ἐν τῷ
                  ξύλῳ τοῦ δελτίου ἔγραψε τὴν βασιλέος γνώμην· ποιήσας δὲ ταῦτα ὀπίσω ἐπέτηξε τὸν
                  κηρὸν ἐπὶ τὰ γράμματα, ἵνα φερόμενον κεινὸν τὸ δελτίον μηδὲν πρῆγμα παρέχοι πρὸς
                  τῶν ὁδοφυλάκων. ἐπεὶ δὲ καὶ ἀπίκετο ἐς τὴν λακεδαίμονα, οὐκ εἶχον συμβαλέσθαι οἱ
                  λακεδαιμόνιοι, πρίν γε δή σφι, ὡς ἐγὼ πυνθάνομαι, κλεομένεος μὲν θυγάτηρ λεωνίδεω
                  δὲ γυνὴ γοργὼ ὑπέθετο, ἐπιφρασθεῖσα αὐτή, τὸν κηρὸν ἐκκνᾶν κελεύουσα, καὶ εὑρήσειν
                  σφέας γράμματα ἐν τῷ ξύλῳ. πειθόμενοι δὲ εὗρον καὶ ἐπελέξαντο, ἔπειτα δὲ τοῖσι
                  ἄλλοισι ἕλλησι ἐπέστειλαν. ταῦτα μὲν δὴ οὕτω λέγεται γενέσθαι.</p>
            </div>
         </div>
         <div
            n="8"
            type="book">
            <head>ουρανια</head>
            <div
               n="1"
               type="chapter">
               <p>οἱ δὲ ἑλλήνων ἐς τὸν ναυτικὸν στρατὸν ταχθέντες ἦσαν οἵδε· ἀθηναῖοι μὲν νέας
                  παρεχόμενοι ἑκατὸν καὶ εἴκοσι καὶ ἑπτά· ὑπὸ δὲ ἀρετῆς τε καὶ προθυμίης πλαταιέες,
                  ἄπειροι τῆς ναυτικῆς ἐόντες, συνεπλήρουν τοῖσι ἀθηναίοισι τὰς νέας· κορίνθιοι δὲ
                  τεσσεράκοντα νέας παρείχοντο, μεγαρέες δὲ εἴκοσι· καὶ χαλκιδέες ἐπλήρουν εἴκοσι,
                  ἀθηναίων σφι παρεχόντων τὰς νέας·<rs
                     type="ethnic">αἰγινῆται</rs>δὲ ὀκτωκαίδεκα, σικυώνιοι δὲ δυοκαίδεκα,
                  λακεδαιμόνιοι δὲ δέκα, ἐπιδαύριοι δὲ ὀκτώ, ἐρετριέες δὲ ἑπτά, τροιζήνιοι δὲ πέντε,
                  στυρέες δὲ δύο καὶ κήιοι δύο τε νέας καὶ πεντηκοντέρους δύο· λοκροὶ δέ σφι οἱ
                  ὀπούντιοι ἐπεβοήθεον πεντηκοντέρους ἔχοντες ἑπτά.</p>
            </div>
            <div
               n="2"
               type="chapter">
               <p>ἦσαν μὲν ὦν οὗτοι οἱ στρατευόμενοι ἐπ᾽ ἀρτεμίσιον, εἴρηται δέ μοι καὶ ὅσον τι
                  πλῆθος ἕκαστοι τῶν νεῶν παρείχοντο. ἀριθμὸς δὲ τῶν συλλεχθεισέων νεῶν ἐπ᾽
                  ἀρτεμίσιον ἦν, πάρεξ τῶν πεντηκοντέρων, διηκόσιαι καὶ ἑβδομήκοντα καὶ μία. τὸν δὲ
                  στρατηγὸν τὸν τὸ μέγιστον κράτος ἔχοντα παρείχοντο σπαρτιῆται εὐρυβιάδην
                  εὐρυκλείδεω· οἱ γὰρ σύμμαχοι οὐκ ἔφασαν, ἢν μὴ ὁ λάκων ἡγεμονεύῃ, ἀθηναίοισι
                  ἕψεσθαι ἡγεομένοισι, ἀλλὰ λύσειν τὸ μέλλον ἔσεσθαι στράτευμα.</p>
            </div>
            <div
               n="3"
               type="chapter">
               <p>ἐγένετο γὰρ κατ᾽ ἀρχὰς λόγος, πρὶν ἢ καὶ ἐς σικελίην πέμπειν ἐπὶ συμμαχίην, ὡς τὸ
                  ναυτικὸν ἀθηναίοισι χρεὸν εἴη ἐπιτρέπειν· ἀντιβάντων δὲ τῶν συμμάχων εἶκον οἱ
                  ἀθηναῖοι, μέγα τε ποιεύμενοι περιεῖναι τὴν ἑλλάδα καὶ γνόντες, εἰ στασιάσουσι περὶ
                  τῆς ἡγεμονίης, ὡς ἀπολέεται ἡ ἑλλάς, ὀρθὰ νοεῦντες· στάσις γὰρ ἔμφυλος πολέμου
                  ὁμοφρονέοντος τοσούτῳ κάκιόν ἐστι ὅσῳ πόλεμος εἰρήνης· ἐπιστάμενοι ὦν αὐτὸ τοῦτο
                  οὐκ ἀντέτεινον ἀλλ᾽ εἶκον, μέχρι ὅσου κάρτα ἐδέοντο αὐτῶν, ὡς διέδεξαν· ὡς γὰρ
                  διωσάμενοι τὸν πέρσην περὶ τῆς ἐκείνου ἤδη τὸν ἀγῶνα ἐποιεῦντο, πρόφασιν τὴν
                  παυσανίεω ὕβριν προϊσχόμενοι ἀπείλοντο τὴν ἡγεμονίην τοὺς λακεδαιμονίους. ἀλλὰ
                  ταῦτα μὲν ὕστερον ἐγένετο.</p>
            </div>
            <div
               n="4"
               type="chapter">
               <p>τότε δὲ οὗτοι οἱ καὶ ἐπ᾽ ἀρτεμίσιον ἑλλήνων ἀπικόμενοι ὡς εἶδον νέας τε πολλὰς
                  καταχθείσας ἐς τὰς ἀφέτας καὶ στρατιῆς ἅπαντα πλέα, ἐπεὶ αὐτοῖσι παρὰ δόξαν τὰ
                  πρήγματα τῶν βαρβάρων ἀπέβαινε ἢ ὡς αὐτοὶ κατεδόκεον, καταρρωδήσαντες δρησμὸν
                  ἐβουλεύοντο ἀπὸ τοῦ ἀρτεμισίου ἔσω ἐς τὴν ἑλλάδα. γνόντες δέ σφεας οἱ εὐβοέες
                  ταῦτα βουλευομένους ἐδέοντο εὐρυβιάδεω προσμεῖναι χρόνον ὀλίγον, ἔστ᾽ ἂν αὐτοὶ
                  τέκνα τε καὶ τοὺς οἰκέτας ὑπεκθέωνται. ὡς δ᾽ οὐκ ἔπειθον, μεταβάντες τὸν ἀθηναίων
                  στρατηγὸν πείθουσι θεμιστοκλέα ἐπὶ μισθῷ τριήκοντα ταλάντοισι, ἐπ᾽ ᾧ τε
                  καταμείναντες πρὸ τῆς εὐβοίης ποιήσονται τὴν ναυμαχίην.</p>
            </div>
            <div
               n="5"
               type="chapter">
               <p>ὁ δὲ θεμιστοκλέης τοὺς ἕλληνας ἐπισχεῖν ὧδε ποιέει. εὐρυβιάδῃ τούτων τῶν χρημάτων
                  μεταδιδοῖ πέντε τάλαντα ὡς παρ᾽ ἑωυτοῦ δῆθεν διδούς. ὡς δέ οἱ οὗτος ἀνεπέπειστο
                  ἀδείμαντος γὰρ ὁ ὠκύτου ὁ κορίνθιος στρατηγὸς τῶν λοιπῶν ἤσπαιρε μοῦνος, φάμενος
                  ἀποπλεύσεσθαί τε ἀπὸ τοῦ ἀρτεμισίου καὶ οὐ παραμενέειν , πρὸς δὴ τοῦτον εἶπε ὁ
                  θεμιστοκλέης ἐπομόσας·<q
                     n="337"
                     who="#Themistocles">οὐ σύ γε ἡμέας ἀπολείψεις, ἐπεί τοι ἐγὼ μέζω δῶρα δώσω ἢ
                     βασιλεὺς ἄν τοι ὁ μήδων πέμψειε ἀπολιπόντι τοὺς συμμάχους.</q>ταῦτά τε ἅμα
                  ἠγόρευε καὶ πέμπει ἐπὶ τὴν νέα τὴν ἀδειμάντου τάλαντα ἀργυρίου τρία. οὗτοί τε δὴ
                  πληγέντες δώροισι ἀναπεπεισμένοι ἦσαν καὶ τοῖσι εὐβοεῦσι ἐκεχάριστο, αὐτός τε ὁ
                  θεμιστοκλέης ἐκέρδηνε. ἐλάνθανε δὲ τὰ λοιπὰ ἔχων, ἀλλ᾽ ἠπιστέατο οἱ μεταλαβόντες
                  τούτων τῶν χρημάτων ἐκ τῶν ἀθηνέων ἐλθεῖν ἐπὶ τῷ λόγῳ τούτῳ τὰ χρήματα .</p>
            </div>
            <div
               n="6"
               type="chapter">
               <p>οὕτω δὴ κατέμεινάν τε ἐν τῇ εὐβοίῃ καὶ ἐναυμάχησαν. ἐγένετο δὲ ὧδε. ἐπείτε δὴ ἐς
                  τὰς ἀφέτας περὶ δείλην πρωίην γινομένην ἀπίκατο οἱ βάρβαροι, πυθόμενοι μὲν ἔτι καὶ
                  πρότερον περὶ τὸ ἀρτεμίσιον ναυλοχέειν νέας ἑλληνίδας ὀλίγας, τότε δὲ αὐτοὶ
                  ἰδόντες, πρόθυμοι ἦσαν ἐπιχειρέειν, εἴ κως ἕλοιεν αὐτάς. ἐκ μὲν δὴ τῆς ἀντίης
                  προσπλέειν οὔ κώ σφι ἐδόκεε τῶνδε εἵνεκα, μή κως ἰδόντες οἱ ἕλληνες προσπλέοντας
                  ἐς φυγὴν ὁρμήσειαν φεύγοντάς τε εὐφρόνη καταλαμβάνῃ· καὶ ἔμελλον δῆθεν φεύξεσθαι,
                  ἔδει δὲ μηδὲ πυρφόρον τῷ ἐκείνων λόγῳ ἐκφυγόντα περιγενέσθαι.</p>
            </div>
            <div
               n="7"
               type="chapter">
               <p>πρὸς ταῦτα ὦν τάδε ἐμηχανέοντο· τῶν νεῶν πασέων ἀποκρίναντες διηκοσίας περιέπεμπον
                  ἔξωθεν σκιάθου, ὡς ἂν μὴ ὀφθείησαν ὑπὸ τῶν πολεμίων περιπλέουσαι εὔβοιαν κατά τε
                  καφηρέα καὶ περὶ γεραιστὸν ἐς τὸν εὔριπον, ἵνα δὴ περιλάβοιεν οἱ μὲν ταύτῃ
                  ἀπικόμενοι καὶ φράξαντες αὐτῶν τὴν ὀπίσω φέρουσαν ὁδόν, σφεῖς δὲ ἐπισπόμενοι ἐξ
                  ἐναντίης. ταῦτα βουλευσάμενοι ἀπέπεμπον τῶν νεῶν τὰς ταχθείσας, αὐτοὶ οὐκ ἐν νόῳ
                  ἔχοντες ταύτης τῆς ἡμέρης τοῖσι ἕλλησι ἐπιθήσεσθαι, οὐδὲ πρότερον ἢ τὸ σύνθημά σφι
                  ἔμελλε φανήσεσθαι παρὰ τῶν περιπλεόντων ὡς ἡκόντων. ταύτας μὲν δὴ περιέπεμπον, τῶν
                  δὲ λοιπέων νεῶν ἐν τῇσι ἀφέτῃσι ἐποιεῦντο ἀριθμόν.</p>
            </div>
            <div
               n="8"
               type="chapter">
               <p>ἐν δὲ τούτῳ τῷ χρόνῳ ἐν ᾧ οὗτοι ἀριθμὸν ἐποιεῦντο τῶν νεῶν ἦν γὰρ ἐν τῷ στρατοπέδῳ
                  τούτῳ σκυλλίης σκιωναῖος, δύτης τῶν τότε ἀνθρώπων ἄριστος, ὃς καὶ ἐν τῇ ναυηγίῃ τῇ
                  κατὰ πήλιον γενομένῃ πολλὰ μὲν ἔσωσε τῶν χρημάτων τοῖσι πέρσῃσι, πολλὰ δὲ καὶ
                  αὐτὸς περιεβάλετο , οὗτος ὁ σκυλλίης ἐν νόῳ μὲν εἶχε ἄρα καὶ πρότερον αὐτομολήσειν
                  ἐς τοὺς ἕλληνας, ἀλλ᾽ οὐ γάρ οἱ παρέσχε ἐς τότε. ὅτεῳ μὲν δὴ τρόπῳ τὸ ἐνθεῦτεν ἔτι
                  ἀπίκετο ἐς τοὺς ἕλληνας, οὐκ ἔχω εἰπεῖν ἀτρεκέως, θωμάζω δὲ εἰ τὰ λεγόμενά ἐστι
                  ἀληθέα· λέγεται γὰρ ὡς ἐξ ἀφετέων δὺς ἐς τὴν θάλασσαν οὐ πρότερον ἀνέσχε πρὶν ἢ
                  ἀπίκετο ἐπὶ τὸ ἀρτεμίσιον, σταδίους μάλιστά κῃ τούτους ἐς ὀγδώκοντα διὰ τῆς
                  θαλάσσης διεξελθών. λέγεται μέν νυν καὶ ἄλλα ψευδέσι ἴκελα περὶ τοῦ ἀνδρὸς τούτου,
                  τὰ δὲ μετεξέτερα ἀληθέα· περὶ μέντοι τούτου γνώμη μοι ἀποδεδέχθω πλοίῳ μιν
                  ἀπικέσθαι ἐπὶ τὸ ἀρτεμίσιον. ὡς δὲ ἀπίκετο, αὐτίκα ἐσήμηνε τοῖσι στρατηγοῖσι τήν
                  τε ναυηγίην ὡς γένοιτο καὶ τὰς περιπεμφθείσας τῶν νεῶν περὶ εὔβοιαν.</p>
            </div>
            <div
               n="9"
               type="chapter">
               <p>τοῦτο δὲ ἀκούσαντες οἱ ἕλληνες λόγον σφίσι αὐτοῖσι ἐδίδοσαν. πολλῶν δὲ λεχθέντων
                  ἐνίκα τὴν ἡμέρην ἐκείνην αὐτοῦ μείναντάς τε καὶ αὐλισθέντας μετέπειτα νύκτα μέσην
                  παρέντας πορεύεσθαι καὶ ἀπαντᾶν τῇσι περιπλεούσῃσι τῶν νεῶν. μετὰ δὲ τοῦτο, ὡς
                  οὐδείς σφι ἐπέπλεε, δείλην ὀψίην γινομένην τῆς ἡμέρης φυλάξαντες αὐτοὶ ἐπανέπλεον
                  ἐπὶ τοὺς βαρβάρους, ἀπόπειραν αὐτῶν ποιήσασθαι βουλόμενοι τῆς τε μάχης καὶ τοῦ
                  διεκπλόου.</p>
            </div>
            <div
               n="10"
               type="chapter">
               <p>ὁρῶντες δέ σφεας οἵ τε ἄλλοι στρατιῶται οἱ ξέρξεω καὶ οἱ στρατηγοὶ ἐπιπλέοντας
                  νηυσὶ ὀλίγῃσι, πάγχυ σφι μανίην ἐπενείκαντες ἀνῆγον καὶ αὐτοὶ τὰς νέας, ἐλπίσαντές
                  σφεας εὐπετέως αἱρήσειν, οἰκότα κάρτα ἐλπίσαντες, τὰς μέν γε τῶν ἑλλήνων ὁρῶντες
                  ὀλίγας νέας, τὰς δὲ ἑωυτῶν πλήθεΐ τε πολλαπλησίας καὶ ἄμεινον πλεούσας.
                  καταφρονήσαντες ταῦτα ἐκυκλοῦντο αὐτοὺς ἐς μέσον. ὅσοι μέν νυν τῶν ἰώνων ἦσαν
                  εὔνοοι τοῖσι ἕλλησι ἀέκοντές τε ἐστρατεύοντο συμφορήν τε ἐποιεῦντο μεγάλην ὁρῶντες
                  τε περιεχομένους αὐτοὺς καὶ ἐπιστάμενοι ὡς οὐδεὶς αὐτῶν ἀπονοστήσει, οὕτω ἀσθενέα
                  σφι ἐφαίνετο εἶναι τὰ τῶν ἑλλήνων πρήγματα· ὅσοισι δὲ καὶ ἡδομένοισι ἦν τὸ
                  γινόμενον, ἅμιλλαν ἐποιεῦντο ὅκως αὐτὸς ἕκαστος πρῶτος νέα ἀττικὴν ἑλὼν παρὰ
                  βασιλέος δῶρα λάμψεται· ἀθηναίων γὰρ αὐτοῖσι λόγος ἦν πλεῖστος ἀνὰ τὰ
                  στρατόπεδα.</p>
            </div>
            <div
               n="11"
               type="chapter">
               <p>τοῖσι δὲ ἕλλησι ὡς ἐσήμηνε, πρῶτα μὲν ἀντίπρῳροι τοῖσι βαρβάροισι γενόμενοι ἐς τὸ
                  μέσον τὰς πρύμνας συνήγαγον, δεύτερα δὲ σημήναντος ἔργου εἴχοντο, ἐν ὀλίγῳ περ
                  ἀπολαμφθέντες καὶ κατὰ στόμα. ἐνθαῦτα τριήκοντα νέας αἱρέουσι τῶν βαρβάρων καὶ τὸν
                  γόργου τοῦ σαλαμινίων βασιλέος ἀδελφεὸν φιλάονα τὸν χέρσιος, λόγιμον ἐόντα ἐν τῷ
                  στρατοπέδῳ ἄνδρα . πρῶτος δὲ ἑλλήνων νέα τῶν πολεμίων εἷλε ἀνὴρ ἀθηναῖος,
                  λυκομήδης αἰσχραίου, καὶ τὸ ἀριστήιον ἔλαβε οὗτος. τοὺς δ᾽ ἐν τῇ ναυμαχίῃ ταύτῃ
                  ἑτεραλκέως ἀγωνιζομένους νὺξ ἐπελθοῦσα διέλυσε· οἱ μὲν δὴ ἕλληνες ἐπὶ τὸ
                  ἀρτεμίσιον ἀπέπλεον, οἱ δὲ βάρβαροι ἐς τὰς ἀφέτας, πολλὸν παρὰ δόξαν ἀγωνισάμενοι.
                  ἐν ταύτῃ τῇ ναυμαχίῃ ἀντίδωρος λήμνιος μοῦνος τῶν σὺν βασιλέϊ ἑλλήνων ἐόντων
                  αὐτομολέει ἐς τοὺς ἕλληνας· καί οἱ ἀθηναῖοι διὰ τοῦτο τὸ ἔργον ἔδοσαν αὐτῷ χῶρον
                  ἐν σαλαμῖνι.</p>
            </div>
            <div
               n="12"
               type="chapter">
               <p>ὡς δὲ εὐφρόνη ἐγεγόνεε, ἦν μὲν τῆς ὥρης μέσον θέρος, ἐγίνετο δὲ ὕδωρ τε ἄπλετον
                  διὰ πάσης τῆς νυκτὸς καὶ σκληραὶ βρονταὶ ἀπὸ τοῦ πηλίου· οἱ δὲ νεκροὶ καὶ τὰ
                  ναυήγια ἐξεφορέοντο ἐς τὰς ἀφέτας, καὶ περί τε τὰς πρῴρας τῶν νεῶν εἱλέοντο καὶ
                  ἐτάρασσον τοὺς ταρσοὺς τῶν κωπέων. οἱ δὲ στρατιῶται οἱ ταύτῃ ἀκούοντες ταῦτα ἐς
                  φόβον κατιστέατο, ἐλπίζοντες πάγχυ ἀπολέεσθαι ἐς οἷα κακὰ ἧκον· πρὶν γὰρ ἢ καὶ
                  ἀναπνεῦσαί σφεας ἔκ τε τῆς ναυηγίης καὶ τοῦ χειμῶνος τοῦ γενομένου κατὰ πήλιον
                  ὑπέλαβε ναυμαχίη καρτερή, ἐκ δὲ τῆς ναυμαχίης ὄμβρος τε λάβρος καὶ ῥεύματα ἰσχυρὰ
                  ἐς θάλασσαν ὁρμημένα βρονταί τε σκληραί.</p>
            </div>
            <div
               n="13"
               type="chapter">
               <p>καὶ τούτοισι μὲν τοιαύτη ἡ νὺξ ἐγίνετο· τοῖσι δὲ ταχθεῖσι αὐτῶν περιπλέειν εὔβοιαν
                  ἡ αὐτή περ ἐοῦσα νὺξ πολλὸν ἦν ἔτι ἀγριωτέρη, τοσούτῳ ὅσῳ ἐν πελάγεϊ φερομένοισι
                  ἐπέπιπτε, καὶ τὸ τέλος σφι ἐγένετο ἄχαρι· ὡς γὰρ δὴ πλέουσι αὐτοῖσι χειμών τε καὶ
                  τὸ ὕδωρ ἐπεγίνετο ἐοῦσι κατὰ τὰ κοῖλα τῆς εὐβοίης, φερόμενοι τῷ πνεύματι καὶ οὐκ
                  εἰδότες τῇ ἐφέροντο ἐξέπιπτον πρὸς τὰς πέτρας. ἐποιέετό τε πᾶν ὑπὸ τοῦ θεοῦ ὅκως
                  ἂν ἐξισωθείη τῷ ἑλληνικῷ τὸ περσικὸν μηδὲ πολλῷ πλέον εἴη.</p>
            </div>
            <div
               n="14"
               type="chapter">
               <p>οὗτοι μέν νυν περὶ τὰ κοῖλα τῆς εὐβοίης διεφθείροντο· οἱ δὲ ἐν ἀφέτῃσι βάρβαροι,
                  ὥς σφι ἀσμένοισι ἡμέρη ἐπέλαμψε, ἀτρέμας τε εἶχον τὰς νέας καί σφι ἀπεχρᾶτο κακῶς
                  πρήσσουσι ἡσυχίην ἄγειν ἐν τῷ παρεόντι. τοῖσι δὲ ἕλλησι ἐπεβοήθεον νέες τρεῖς καὶ
                  πεντήκοντα ἀττικαί. αὗταί τε δή σφεας ἐπέρρωσαν ἀπικόμεναι καὶ ἅμα ἀγγελίη ἐλθοῦσα
                  ὡς τῶν βαρβάρων οἱ περιπλέοντες τὴν εὔβοιαν πάντες εἴησαν διεφθαρμένοι ὑπὸ τοῦ
                  γενομένου χειμῶνος. φυλάξαντες δὴ τὴν αὐτὴν ὥρην πλέοντες ἐπέπεσον νηυσὶ
                  κιλίσσῃσι· ταύτας δὲ διαφθείραντες, ὡς εὐφρόνη ἐγίνετο, ἀπέπλεον ὀπίσω ἐπὶ τὸ
                  ἀρτεμίσιον.</p>
            </div>
            <div
               n="15"
               type="chapter">
               <p>τρίτῃ δὲ ἡμέρῃ δεινόν τι ποιησάμενοι οἱ στρατηγοὶ τῶν βαρβάρων νέας οὕτω σφι
                  ὀλίγας λυμαίνεσθαι καὶ τὸ ἀπὸ ξέρξεω δειμαίνοντες οὐκ ἀνέμειναν ἔτι τοὺς ἕλληνας
                  μάχης ἄρξαι, ἀλλὰ παρασκευασάμενοι κατὰ μέσον ἡμέρης ἀνῆγον τὰς νέας. συνέπιπτε δὲ
                  ὥστε τὰς αὐτὰς ταύτας ἡμέρας τάς τε ναυμαχίας γίνεσθαι ταύτας καὶ τὰς πεζομαχίας
                  τὰς ἐν θερμοπύλῃσι. ἦν δὲ πᾶς ὁ ἀγὼν τοῖσι κατὰ θάλασσαν περὶ τοῦ εὐρίπου, ὥσπερ
                  τοῖσι ἀμφὶ λεωνίδην τὴν ἐσβολὴν φυλάσσειν· οἱ μὲν δὴ παρεκελεύοντο ὅκως μὴ
                  παρήσουσι ἐς τὴν ἑλλάδα τοὺς βαρβάρους, οἱ δ᾽ ὅκως τὸ ἑλληνικὸν στράτευμα
                  διαφθείραντες τοῦ πόρου κρατήσουσι.</p>
            </div>
            <div
               n="16"
               type="chapter">
               <p>ὡς δὲ ταξάμενοι οἱ ξέρξεω ἐπέπλεον, οἱ ἕλληνες ἀτρέμας εἶχον πρὸς τῷ ἀρτεμισίῳ. οἱ
                  δὲ βάρβαροι μηνοειδὲς ποιήσαντες τῶν νεῶν ἐκυκλοῦντο, ὡς περιλάβοιεν αὐτούς·
                  ἐνθεῦτεν οἱ ἕλληνες ἐπανέπλεόν τε καὶ συνέμισγον. ἐν ταύτῃ τῇ ναυμαχίῃ παραπλήσιοι
                  ἀλλήλοισι ἐγίνοντο· ὁ γὰρ ξέρξεω στρατὸς ὑπὸ μεγάθεός τε καὶ πλήθεος αὐτὸς ὑπ᾽
                  ἑωυτοῦ ἔπιπτε, ταρασσομένων τε τῶν νεῶν καὶ περιπιπτουσέων περὶ ἀλλήλας. ὅμως
                  μέντοι ἀντεῖχε καὶ οὐκ εἶκε· δεινὸν γὰρ χρῆμα ἐποιεῦντο ὑπὸ νεῶν ὀλιγέων ἐς φυγὴν
                  τρέπεσθαι. πολλαὶ μὲν δὴ τῶν ἑλλήνων νέες διεφθείροντο, πολλοὶ δὲ ἄνδρες, πολλῷ δ᾽
                  ἔτι πλέονες νέες τε τῶν βαρβάρων καὶ ἄνδρες. οὕτω δὲ ἀγωνιζόμενοι διέστησαν χωρὶς
                  ἑκάτεροι.</p>
            </div>
            <div
               n="17"
               type="chapter">
               <p>ἐν ταύτῃ τῇ ναυμαχίῃ αἰγύπτιοι μὲν τῶν ξέρξεω στρατιωτέων ἠρίστευσαν, οἳ ἄλλα τε
                  μεγάλα ἔργα ἀπεδέξαντο καὶ νέας αὐτοῖσι ἀνδράσι εἷλον ἑλληνίδας πέντε. τῶν δὲ
                  ἑλλήνων κατὰ ταύτην τὴν ἡμέρην ἠρίστευσαν ἀθηναῖοι καὶ ἀθηναίων κλεινίης ὁ
                  ἀλκιβιάδεω, ὃς δαπάνην οἰκηίην παρεχόμενος ἐστρατεύετο ἀνδράσι τε διηκοσίοισι ἐπὶ
                  οἰκηίῃ νηί.</p>
            </div>
            <div
               n="18"
               type="chapter">
               <p>ὡς δὲ διέστησαν, ἄσμενοι ἑκάτεροι ἐς ὅρμον ἠπείγοντο. οἱ δὲ ἕλληνες ὡς
                  διακριθέντες ἐκ τῆς ναυμαχίης ἀπηλλάχθησαν, τῶν μὲν νεκρῶν καὶ τῶν ναυηγίων
                  ἐπεκράτεον, τρηχέως δὲ περιεφθέντες, καὶ οὐκ ἥκιστα ἀθηναῖοι τῶν αἱ ἡμίσεαι τῶν
                  νεῶν τετρωμέναι ἦσαν, δρησμὸν δὴ ἐβούλευον ἔσω ἐς τὴν ἑλλάδα.</p>
            </div>
            <div
               n="19"
               type="chapter">
               <p>νόῳ δὲ λαβὼν ὁ θεμιστοκλέης ὡς εἰ ἀπορραγείη ἀπὸ τοῦ βαρβάρου τό τε ἰωνικὸν φῦλον
                  καὶ τὸ καρικόν, οἷοί τε εἴησαν ἂν τῶν λοιπῶν κατύπερθε γενέσθαι, ἐλαυνόντων τῶν
                  εὐβοέων πρόβατα ἐπὶ τὴν θάλασσαν, ταύτῃ συλλέξας τοὺς στρατηγοὺς ἔλεγέ σφι ὡς
                  δοκέοι ἔχειν τινὰ παλάμην τῇ ἐλπίζοι τῶν βασιλέος συμμάχων ἀποστήσειν τοὺς
                  ἀρίστους. ταῦτα μέν νυν ἐς τοσοῦτο παρεγύμνου, ἐπὶ δὲ τοῖσι κατήκουσι πρήγμασι
                  τάδε ποιητέα σφι εἶναι ἔλεγε, τῶν τε προβάτων τῶν εὐβοϊκῶν καταθύειν ὅσα τις
                  ἐθέλοι κρέσσον γὰρ εἶναι τὴν στρατιὴν ἔχειν ἢ τοὺς πολεμίους , παραίνεέ τε
                  προειπεῖν τοῖσι ἑωυτῶν ἑκάστους πυρὰ ἀνακαίειν· κομιδῆς δὲ πέρι τὴν ὥρην αὐτῷ
                  μελήσειν ὥστε ἀσινέας ἀπικέσθαι ἐς τὴν ἑλλάδα. ταῦτα ἤρεσέ σφι ποιέειν καὶ αὐτίκα
                  πυρὰ ἀνακαυσάμενοι ἐτρέποντο πρὸς τὰ πρόβατα.</p>
            </div>
            <div
               n="20"
               type="chapter">
               <p>οἱ γὰρ εὐβοέες παραχρησάμενοι τὸν βάκιδος χρησμὸν ὡς οὐδὲν λέγοντα οὔτ᾽
                  ἐξεκομίσαντο οὐδὲν οὔτε προεσάξαντο ὡς παρεσομένου σφι πολέμου, περιπετέα τε
                  ἐποιήσαντο σφίσι αὐτοῖσι τὰ πρήγματα. βάκιδι γὰρ ὧδε ἔχει περὶ τούτων ὁ
                  χρησμός·</p>
               <p>φράζεο, βαρβαρόφωνος ὅταν ζυγὸν εἰς ἅλα βάλλῃ</p>
               <p>βύβλινον, εὐβοίης ἀπέχειν πολυμηκάδας αἶγας.</p>
               <p>τούτοισι δὴ οὐδὲν τοῖσι ἔπεσι χρησαμένοισι, ἐν τοῖσι τότε παρεοῦσί τε καὶ
                  προσδοκίμοισι κακοῖσι παρῆν σφι συμφορῇ χρᾶσθαι πρὸς τὰ μέγιστα.</p>
            </div>
            <div
               n="21"
               type="chapter">
               <p>οἱ μὲν δὴ ταῦτα ἔπρησσον, παρῆν δὲ ὁ ἐκ τρηχῖνος κατάσκοπος. ἦν μὲν γὰρ ἐπ᾽
                  ἀρτεμισίῳ κατάσκοπος πολύας, γένος ἀντικυρεύς, τῷ προσετέτακτο καὶ εἶχε πλοῖον
                  κατῆρες ἕτοιμον , εἰ παλήσειε ὁ ναυτικὸς στρατός, σημαίνειν τοῖσι ἐν θερμοπύλῃσι
                  ἐοῦσι· ὣς δ᾽ αὕτως ἦν ἀβρώνιχος ὁ λυσικλέος ἀθηναῖος καὶ παρὰ λεωνίδῃ ἕτοιμος
                  τοῖσι ἐπ᾽ ἀρτεμισίῳ ἐοῦσι ἀγγέλλειν τριηκοντέρῳ, ἤν τι καταλαμβάνῃ νεώτερον τὸν
                  πεζόν. οὗτος ὦν ὁ ἀβρώνιχος ἀπικόμενός σφι ἐσήμηνε τὰ γεγονότα περὶ λεωνίδην καὶ
                  τὸν στρατὸν αὐτοῦ. οἱ δὲ ὡς ἐπύθοντο ταῦτα, οὐκέτι ἐς ἀναβολὰς ἐποιεῦντο τὴν
                  ἀποχώρησιν, ἐκομίζοντο δὲ ὡς ἕκαστοι ἐτάχθησαν, κορίνθιοι πρῶτοι, ὕστατοι δὲ
                  ἀθηναῖοι.</p>
            </div>
            <div
               n="22"
               type="chapter">
               <p>ἀθηναίων δὲ νέας τὰς ἄριστα πλεούσας ἐπιλεξάμενος θεμιστοκλέης ἐπορεύετο περὶ τὰ
                  πότιμα ὕδατα, ἐντάμνων ἐν τοῖσι λίθοισι γράμματα, τὰ ἴωνες ἐπελθόντες τῇ ὑστεραίῃ
                  ἡμέρῃ ἐπὶ τὸ ἀρτεμίσιον ἐπελέξαντο. τὰ δὲ γράμματα τάδε ἔλεγε·<q
                     n="338"
                     type="inscription">ἄνδρες ἴωνες, οὐ ποιέετε δίκαια ἐπὶ τοὺς πατέρας
                     στρατευόμενοι καὶ τὴν ἑλλάδα καταδουλούμενοι. ἀλλὰ μάλιστα μὲν πρὸς ἡμέων
                     γίνεσθε· εἰ δὲ ὑμῖν ἐστι τοῦτο μὴ δυνατὸν ποιῆσαι, ὑμεῖς δὲ ἔτι καὶ νῦν ἐκ τοῦ
                     μέσου ἡμῖν ἕζεσθε καὶ αὐτοὶ καὶ τῶν καρῶν δέεσθε τὰ αὐτὰ ὑμῖν ποιέειν· εἰ δὲ
                     μηδέτερον τούτων οἷόν τε γίνεσθαι, ἀλλ᾽ ὑπ᾽ ἀναγκαίης μέζονος κατέζευχθε ἢ ὥστε
                     ἀπίστασθαι. ὑμεῖς δὲ ἐν τῷ ἔργῳ, ἐπεὰν συμμίσγωμεν, ἐθελοκακέετε, μεμνημένοι
                     ὅτι ἀπ᾽ ἡμέων γεγόνατε καὶ ὅτι ἀρχῆθεν ἡ ἔχθρη πρὸς τὸν βάρβαρον ἀπ᾽ ὑμέων ἡμῖν
                     γέγονε.</q>θεμιστοκλέης δὲ ταῦτα ἔγραφε, δοκέειν ἐμοί, ἐπ᾽ ἀμφότερα νοέων, ἵνα
                  ἢ λαθόντα τὰ γράμματα βασιλέα ἴωνας ποιήσῃ μεταβαλεῖν καὶ γενέσθαι πρὸς ἑωυτῶν, ἢ
                  ἐπείτε ἂν ἀνενειχθῇ καὶ διαβληθῇ πρὸς ξέρξην, ἀπίστους ποιήσῃ τοὺς ἴωνας καὶ τῶν
                  ναυμαχιέων αὐτοὺς ἀπόσχῃ.</p>
            </div>
            <div
               n="23"
               type="chapter">
               <p>θεμιστοκλέης μὲν ταῦτα ἐνέγραψε. τοῖσι δὲ βαρβάροισι αὐτίκα μετὰ ταῦτα πλοίῳ ἦλθε
                  ἀνὴρ ἱστιαιεὺς ἀγγέλλων τὸν δρησμὸν τὸν ἀπ᾽ ἀρτεμισίου τῶν ἑλλήνων. οἱ δ᾽ ὑπ᾽
                  ἀπιστίης τὸν μὲν ἀγγέλλοντα εἶχον ἐν φυλακῇ, νέας δὲ ταχέας ἀπέστειλαν
                  προκατοψομένας. ἀπαγγειλάντων δὲ τούτων τὰ ἦν, οὕτω δὴ ἅμα ἡλίῳ σκιδναμένῳ ἅπασα ἡ
                  στρατιὴ ἔπλεε ἁλὴς ἐπὶ τὸ ἀρτεμίσιον. ἐπισχόντες δὲ ἐν τούτῳ τῷ χώρῳ μέχρι μέσου
                  ἡμέρης, τὸ ἀπὸ τούτου ἔπλεον ἐς ἱστιαίην· ἀπικόμενοι δὲ τὴν πόλιν ἔσχον τῶν
                  ἱστιαιέων, καὶ τῆς ἐλλοπίης μοίρης, γῆς δὲ τῆς ἱστιαιώτιδος, τὰς παραθαλασσίας
                  κώμας πάσας ἐπέδραμον.</p>
            </div>
            <div
               n="24"
               type="chapter">
               <p>ἐνθαῦτα δὲ τούτων ἐόντων, ξέρξης ἑτοιμασάμενος τὰ περὶ τοὺς νεκροὺς ἔπεμπε ἐς τὸν
                  ναυτικὸν στρατὸν κήρυκα. προετοιμάσατο δὲ τάδε· ὅσοι τοῦ στρατοῦ τοῦ ἑωυτοῦ ἦσαν
                  νεκροὶ ἐν θερμοπύλῃσι ἦσαν δὲ καὶ δύο μυριάδες , ὑπολιπόμενος τούτων ὡς χιλίους,
                  τοὺς λοιποὺς τάφρους ὀρυξάμενος ἔθαψε, φυλλάδα τε ἐπιβαλὼν καὶ γῆν ἐπαμησάμενος,
                  ἵνα μὴ ὀφθείησαν ὑπὸ τοῦ ναυτικοῦ στρατοῦ. ὡς δὲ διέβη ἐς τὴν ἱστιαίην ὁ κῆρυξ,
                  σύλλογον ποιησάμενος παντὸς τοῦ στρατοπέδου ἔλεγε τάδε·<q
                     n="339"
                     who="#messenger-Xerxes">ἄνδρες σύμμαχοι, βασιλεὺς ξέρξης τῷ βουλομένῳ ὑμέων
                     παραδίδωσι ἐκλιπόντα τὴν τάξιν καὶ ἐλθόντα θεήσασθαι ὅκως μάχεται πρὸς τοὺς
                     ἀνοήτους τῶν ἀνθρώπων οἳ ἤλπισαν τὴν βασιλέος δύναμιν ὑπερβαλέεσθαι.</q></p>
            </div>
            <div
               n="25"
               type="chapter">
               <p>ταῦτα ἐπαγγειλαμένου, μετὰ ταῦτα οὐδὲν ἐγίνετο πλοίων σπανιώτερον· οὕτω πολλοὶ
                  ἤθελον θεήσασθαι. διαπεραιωθέντες δὲ ἐθηεῦντο διεξιόντες τοὺς νεκρούς· πάντες δὲ
                  ἠπιστέατο τοὺς κειμένους εἶναι πάντας λακεδαιμονίους καὶ θεσπιέας, ὁρῶντες καὶ
                  τοὺς εἵλωτας. οὐ μὲν οὐδ᾽ ἐλάνθανε τοὺς διαβεβηκότας ξέρξης ταῦτα πρήξας περὶ τοὺς
                  νεκροὺς τοὺς ἑωυτοῦ· καὶ γὰρ δὴ καὶ γελοῖον ἦν· τῶν μὲν χίλιοι ἐφαίνοντο νεκροὶ
                  ... κείμενοι, οἱ δὲ πάντες ἐκέατο ἁλέες συγκεκομισμένοι ἐς τὠυτὸ χωρίον, τέσσερες
                  χιλιάδες. ταύτην μὲν τὴν ἡμέρην πρὸς θέην ἐτρέποντο, τῇ δ᾽ ὑστεραίῃ οἱ μὲν
                  ἀπέπλεον ἐς ἱστιαίην ἐπὶ τὰς νέας, οἱ δὲ ἀμφὶ ξέρξην ἐς ὁδὸν ὁρμέατο.</p>
            </div>
            <div
               n="26"
               type="chapter">
               <p>ἧκον δέ σφι αὐτόμολοι ἄνδρες ἀπ᾽ ἀρκαδίης ὀλίγοι τινές, βίου τε δεόμενοι καὶ
                  ἐνεργοὶ βουλόμενοι εἶναι. ἄγοντες δὲ τούτους ἐς ὄψιν τὴν βασιλέος ἐπυνθάνοντο οἱ
                  πέρσαι περὶ τῶν ἑλλήνων τί ποιοῖεν· εἷς δέ τις πρὸ πάντων ἦν ὁ εἰρωτῶν αὐτοὺς
                  ταῦτα. οἱ δέ σφι ἔλεγον ὡς ὀλύμπια ἄγουσι καὶ θεωρέοιεν ἀγῶνα γυμνικὸν καὶ
                  ἱππικόν. ὁ δὲ ἐπείρετο ὅ τι τὸ ἄεθλον εἴη σφι κείμενον περὶ ὅτεο ἀγωνίζονται· οἱ
                  δὲ εἶπον τῆς ἐλαίης τὸν διδόμενον στέφανον. ἐνθαῦτα εἴπας γνώμην γενναιοτάτην
                  τριτανταίχμης ὁ ἀρταβάνου δειλίην ὦφλε πρὸς βασιλέος. πυνθανόμενος γὰρ τὸ ἄεθλον
                  ἐὸν στέφανον ἀλλ᾽ οὐ χρήματα, οὔτε ἠνέσχετο σιγῶν εἶπέ τε ἐς πάντας τάδε·<q
                     n="340"
                     who="#Tritantaechmes">παπαί, μαρδόνιε, κοίους ἐπ᾽ ἄνδρας ἤγαγες μαχησομένους
                     ἡμέας, οἳ οὐ περὶ χρημάτων τὸν ἀγῶνα ποιεῦνται ἀλλὰ περὶ ἀρετῆς.</q></p>
            </div>
            <div
               n="27"
               type="chapter">
               <p>τούτῳ μὲν δὴ ταῦτα εἴρητο.</p>
               <p>ἐν δὲ τῷ διὰ μέσου χρόνῳ, ἐπείτε τὸ ἐν θερμοπύλῃσι τρῶμα ἐγεγόνεε, αὐτίκα θεσσαλοὶ
                  πέμπουσι κήρυκα ἐς φωκέας, ἅτε σφι ἐνέχοντες αἰεὶ χόλον, ἀπὸ δὲ τοῦ ὑστάτου
                  τρώματος καὶ τὸ κάρτα. ἐσβαλόντες γὰρ πανστρατιῇ αὐτοί τε οἱ θεσσαλοὶ καὶ οἱ
                  σύμμαχοι αὐτῶν ἐς τοὺς φωκέας οὐ πολλοῖσι ἔτεσι πρότερον ταύτης τῆς βασιλέος
                  στρατηλασίης ἑσσώθησαν ὑπὸ τῶν φωκέων καὶ περιέφθησαν τρηχέως. ἐπείτε γὰρ
                  κατειλήθησαν ἐς τὸν παρνησσὸν οἱ φωκέες ἔχοντες μάντιν τελλίην τὸν ἠλεῖον, ἐνθαῦτα
                  ὁ τελλίης οὗτος σοφίζεται αὐτοῖσι τοιόνδε· γυψώσας ἄνδρας ἑξακοσίους τῶν φωκέων
                  τοὺς ἀρίστους, αὐτούς τε τούτους καὶ τὰ ὅπλα αὐτῶν, νυκτὸς ἐπεθήκατο τοῖσι
                  θεσσαλοῖσι, προείπας αὐτοῖσι, τὸν ἂν μὴ λευκανθίζοντα ἴδωνται, τοῦτον κτείνειν.
                  τούτους ὦν αἵ τε φυλακαὶ τῶν θεσσαλῶν πρῶται ἰδοῦσαι ἐφοβήθησαν, δόξασαι ἄλλο τι
                  εἶναι τέρας, καὶ μετὰ τὰς φυλακὰς αὐτὴ ἡ στρατιὴ οὕτω ὥστε τετρακισχιλίων κρατῆσαι
                  νεκρῶν καὶ ἀσπίδων φωκέας, τῶν τὰς μὲν ἡμισέας ἐς ἄβας ἀνέθεσαν, τὰς δὲ ἐς
                  δελφούς· ἡ δὲ δεκάτη ἐγένετο τῶν χρημάτων ἐκ ταύτης τῆς μάχης οἱ μεγάλοι
                  ἀνδριάντες οἱ περὶ τὸν τρίποδα συνεστεῶτες ἔμπροσθε τοῦ νηοῦ τοῦ ἐν δελφοῖσι καὶ
                  ἕτεροι τοιοῦτοι ἐν ἄβῃσι ἀνακέαται.</p>
            </div>
            <div
               n="28"
               type="chapter">
               <p>ταῦτα μέν νυν τὸν πεζὸν ἐργάσαντο τῶν θεσσαλῶν οἱ φωκέες πολιορκέοντα ἑωυτούς.
                  ἐσβάλλουσαν δὲ ἐς τὴν χώρην τὴν ἵππον αὐτῶν ἐλυμήναντο ἀνηκέστως· ἐν γὰρ τῇ ἐσβολῇ
                  ἥ ἐστι κατὰ ὑάμπολιν, ἐν ταύτῃ τάφρον μεγάλην ὀρύξαντες ἀμφορέας κεινοὺς ἐς αὐτὴν
                  κατέθηκαν, χοῦν δὲ ἐπιφορήσαντες καὶ ὁμοιώσαντες τῷ ἄλλῳ χώρῳ ἐδέκοντο τοὺς
                  θεσσαλοὺς ἐσβάλλοντας· οἱ δὲ ὡς ἀναρπασόμενοι τοὺς φωκέας φερόμενοι ἐσέπεσον ἐς
                  τοὺς ἀμφορέας· ἐνθαῦτα οἱ ἵπποι τὰ σκέλεα διεφθάρησαν.</p>
            </div>
            <div
               n="29"
               type="chapter">
               <p>τούτων δή σφι ἀμφοτέρων ἔχοντες ἔγκοτον οἱ θεσσαλοὶ πέμψαντες κήρυκα ἠγόρευον τάδε·<q
                     n="341"
                     who="#heralds-Thessaly">ὦ φωκέες, ἤδη τι μᾶλλον γνωσιμαχέετε μὴ εἶναι ὅμοιοι
                     ἡμῖν. πρόσθε τε γὰρ ἐν τοῖσι ἕλλησι, ὅσον χρόνον ἐκεῖνα ἡμῖν ἥνδανε, πλέον αἰεί
                     κοτε ὑμέων ἐφερόμεθα, νῦν τε παρὰ τῷ βαρβάρῳ τοσοῦτο δυνάμεθα ὥστε ἐπ᾽ ἡμῖν
                     ἐστι τῆς γῆς ἐστερῆσθαι καὶ πρὸς ἠνδραποδίσθαι ὑμέας. ἡμεῖς μέντοι τὸ πᾶν
                     ἔχοντες οὐ μνησικακέομεν, ἀλλ᾽ ἡμῖν γενέσθω ἀντ᾽ αὐτῶν πεντήκοντα τάλαντα
                     ἀργυρίου, καὶ ὑμῖν ὑποδεκόμεθα τὰ ἐπιόντα ἐπὶ τὴν χώρην ἀποτρέψειν.</q></p>
            </div>
            <div
               n="30"
               type="chapter">
               <p>ταῦτά σφι ἐπαγγέλλοντο οἱ θεσσαλοί. οἱ γὰρ φωκέες μοῦνοι τῶν ταύτῃ ἀνθρώπων οὐκ
                  ἐμήδιζον, κατ᾽ ἄλλο μὲν οὐδέν, ὡς ἐγὼ συμβαλλόμενος εὑρίσκω, κατὰ δὲ τὸ ἔχθος τὸ
                  θεσσαλῶν· εἰ δὲ θεσσαλοὶ τὰ ἑλλήνων ηὖξον, ὡς ἐμοὶ δοκέειν, ἐμήδιζον ἂν οἱ φωκέες·
                  οἳ ταῦτα ἐπαγγελλομένων θεσσαλῶν οὔτε δώσειν ἔφασαν χρήματα παρέχειν τέ σφι
                  θεσσαλοῖσι ὁμοίως μηδίζειν, εἰ ἄλλως βουλοίατο· ἀλλ᾽ οὐκ ἔσεσθαι ἑκόντες εἶναι
                  προδόται τῆς ἑλλάδος.</p>
            </div>
            <div
               n="31"
               type="chapter">
               <p>ἐπειδὴ δὲ ἀνηνείχθησαν οὗτοι οἱ λόγοι, οὕτω δὴ οἱ θεσσαλοὶ κεχολωμένοι τοῖσι
                  φωκεῦσι ἐγένοντο ἡγεμόνες τῷ βαρβάρῳ τῆς ὁδοῦ. ἐκ μὲν δὴ τῆς τρηχινίης ἐς τὴν
                  δωρίδα ἐσέβαλον· τῆς γὰρ δωρίδος χώρης ποδεὼν στεινὸς ταύτῃ κατατείνει, ὡς
                  τριήκοντα σταδίων μάλιστά κῃ εὖρος, κείμενος μεταξὺ τῆς τε μηλίδος καὶ τῆς φωκίδος
                  χώρης, ἥ περ ἦν τὸ παλαιὸν δρυοπίς· ἡ δὲ χώρη αὕτη ἐστὶ μητρόπολις δωριέων τῶν ἐν
                  πελοποννήσῳ. ταύτην ὦν τὴν δωρίδα γῆν οὐκ ἐσίναντο ἐσβαλόντες οἱ βάρβαροι·
                  ἐμήδιζόν τε γὰρ καὶ οὐκ ἐδόκεε θεσσαλοῖσι.</p>
            </div>
            <div
               n="32"
               type="chapter">
               <p>ὡς δὲ ἐκ τῆς δωρίδος ἐς τὴν φωκίδα ἐσέβαλον, αὐτοὺς μὲν τοὺς φωκέας οὐκ αἱρέουσι.
                  οἱ μὲν γὰρ τῶν φωκέων ἐς τὰ ἄκρα τοῦ παρνησσοῦ ἀνέβησαν ἔστι δὲ καὶ ἐπιτηδέη
                  δέξασθαι ὅμιλον τοῦ παρνησσοῦ ἡ κορυφὴ ἡ κατὰ νέωνα πόλιν κειμένη ἐπ᾽ ἑωυτῆς·
                  τιθορέα οὔνομα αὐτῇ· ἐς τὴν δὴ ἀνηνείκαντο καὶ αὐτοὶ ἀνέβησαν · οἱ δὲ πλέονες
                  αὐτῶν ἐς τοὺς ὀζόλας λοκροὺς ἐξεκομίσαντο, ἐς ἄμφισσαν πόλιν τὴν ὑπὲρ τοῦ κρισαίου
                  πεδίου οἰκημένην. οἱ δὲ βάρβαροι τὴν χώρην πᾶσαν ἐπέδραμον τὴν φωκίδα· θεσσαλοὶ
                  γὰρ οὕτω ἦγον τὸν στρατόν· ὁκόσα δὲ ἐπέσχον, πάντα ἐπέφλεγον καὶ ἔκειρον, καὶ ἐς
                  τὰς πόλις ἐνιέντες πῦρ καὶ ἐς τὰ ἱρά.</p>
            </div>
            <div
               n="33"
               type="chapter">
               <p>πορευόμενοι γὰρ ταύτῃ παρὰ τὸν κηφισὸν ποταμὸν ἐδηίουν πάντα, καὶ κατὰ μὲν ἔκαυσαν
                  δρυμὸν πόλιν, κατὰ δὲ χαράδραν καὶ ἔρωχον καὶ τεθρώνιον καὶ ἀμφίκαιαν καὶ νέωνα
                  καὶ πεδιέας καὶ τριτέας καὶ ἐλάτειαν καὶ ὑάμπολιν καὶ παραποταμίους καὶ ἄβας, ἔνθα
                  ἦν ἱρὸν ἀπόλλωνος πλούσιον, θησαυροῖσί τε καὶ ἀναθήμασι πολλοῖσι κατεσκευασμένον·
                  ἦν δὲ καὶ τότε καὶ νῦν ἔστι χρηστήριον αὐτόθι· καὶ τοῦτο τὸ ἱρὸν συλήσαντες
                  ἐνέπρησαν. καί τινας διώκοντες εἷλον τῶν φωκέων πρὸς τοῖσι ὄρεσι καὶ γυναῖκάς
                  τινας, τὰς διέφθειραν μισγόμενοι ὑπὸ πλήθεος.</p>
            </div>
            <div
               n="34"
               type="chapter">
               <p>παραποταμίους δὲ παραμειβόμενοι οἱ βάρβαροι ἀπίκοντο ἐς πανοπέας· ἐνθεῦτεν δὲ ἤδη
                  διακρινομένη ἡ στρατιὴ αὐτῶν ἐσχίζετο. τὸ μὲν πλεῖστον καὶ δυνατώτατον τοῦ στρατοῦ
                  ἅμα αὐτῷ ξέρξῃ πορευόμενον ἐπ᾽ ἀθήνας ἐσέβαλε ἐς βοιωτούς, ἐς γῆν τὴν ὀρχομενίων.
                  βοιωτῶν δὲ πᾶν τὸ πλῆθος ἐμήδιζε, τὰς δὲ πόλις αὐτῶν ἄνδρες μακεδόνες
                  διατεταγμένοι ἔσῳζον, ὑπὸ ἀλεξάνδρου ἀποπεμφθέντες· ἔσῳζον δὲ τῇδε, δῆλον
                  βουλόμενοι ποιέειν ξέρξῃ ὅτι τὰ μήδων βοιωτοὶ φρονέοιεν.</p>
            </div>
            <div
               n="35"
               type="chapter">
               <p>οὗτοι μὲν δὴ τῶν βαρβάρων ταύτῃ ἐτράποντο, ἄλλοι δὲ αὐτῶν ἡγεμόνας ἔχοντες ὁρμέατο
                  ἐπὶ τὸ ἱρὸν τὸ ἐν δελφοῖσι, ἐν δεξιῇ τὸν παρνησσὸν ἀπέργοντες. ὅσα δὲ καὶ οὗτοι
                  ἐπέσχον τῆς φωκίδος, πάντα ἐσιναμώρεον· καὶ γὰρ τῶν πανοπέων τὴν πόλιν ἐνέπρησαν
                  καὶ δαυλίων καὶ λιλαιέων. ἐπορεύοντο δὲ ταύτῃ ἀποσχισθέντες τῆς ἄλλης στρατιῆς
                  τῶνδε εἵνεκα, ὅκως συλήσαντες τὸ ἱρὸν τὸ ἐν δελφοῖσι βασιλέϊ ξέρξῃ ἀποδέξαιεν τὰ
                  χρήματα· πάντα δ᾽ ἠπίστατο τὰ ἐν τῷ ἱρῷ ὅσα λόγου ἦν ἄξια ξέρξης, ὡς ἐγὼ
                  πυνθάνομαι, ἄμεινον ἢ τὰ ἐν τοῖσι οἰκίοισι ἔλιπε, πολλῶν αἰεὶ λεγόντων, καὶ
                  μάλιστα τὰ κροίσου τοῦ ἀλυάττεω ἀναθήματα.</p>
            </div>
            <div
               n="36"
               type="chapter">
               <p>οἱ δελφοὶ δὲ πυνθανόμενοι ταῦτα ἐς πᾶσαν ἀρρωδίην ἀπίκατο, ἐν δείματι δὲ μεγάλῳ
                  κατεστεῶτες ἐμαντεύοντο περὶ τῶν ἱρῶν χρημάτων, εἴτε σφέα κατὰ γῆς κατορύξωσι εἴτε
                  ἐκκομίσωσι ἐς ἄλλην χώρην· ὁ δὲ θεός σφεα οὐκ ἔα κινέειν, φὰς αὐτὸς ἱκανὸς εἶναι
                  τῶν ἑωυτοῦ προκατῆσθαι. δελφοὶ δὲ ταῦτα ἀκούσαντες σφέων αὐτῶν πέρι ἐφρόντιζον.
                  τέκνα μέν νυν καὶ γυναῖκας πέρην ἐς τὴν ἀχαιίην διέπεμψαν, αὐτῶν δὲ οἱ μὲν
                  πλεῖστοι ἀνέβησαν ἐς τοῦ παρνησσοῦ τὰς κορυφὰς καὶ ἐς τὸ κωρύκιον ἄντρον
                  ἀνηνείκαντο, οἱ δὲ ἐς ἄμφισσαν τὴν λοκρίδα ὑπεξῆλθον. πάντες δὲ ὦν οἱ δελφοὶ
                  ἐξέλιπον τὴν πόλιν, πλὴν ἑξήκοντα ἀνδρῶν καὶ τοῦ προφήτεω.</p>
            </div>
            <div
               n="37"
               type="chapter">
               <p>ἐπεὶ δὲ ἀγχοῦ τε ἦσαν οἱ βάρβαροι ἐπιόντες καὶ ἀπώρων τὸ ἱρὸν, ἐν τούτῳ ὁ
                  προφήτης, τῷ οὔνομα ἦν ἀκήρατος, ὁρᾷ πρὸ τοῦ νηοῦ ὅπλα προκείμενα ἔσωθεν ἐκ τοῦ
                  μεγάρου ἐξενηνειγμένα ἱρά, τῶν οὐκ ὅσιον ἦν ἅπτεσθαι ἀνθρώπων οὐδενί. ὁ μὲν δὴ ἤιε
                  δελφῶν τοῖσι παρεοῦσι σημανέων τὸ τέρας· οἱ δὲ βάρβαροι ἐπειδὴ ἐγίνοντο
                  ἐπειγόμενοι κατὰ τὸ ἱρὸν τῆς προνηίης ἀθηναίης, ἐπιγίνεταί σφι τέρεα ἔτι μέζονα
                  τοῦ πρὶν γενομένου τέρεος. θῶμα μὲν γὰρ καὶ τοῦτο κάρτα ἐστί, ὅπλα ἀρήια αὐτόματα
                  φανῆναι ἔξω προκείμενα τοῦ νηοῦ· τὰ δὲ δὴ ἐπὶ τούτῳ δεύτερα ἐπιγενόμενα καὶ διὰ
                  πάντων φασμάτων ἄξια θωμάσαι μάλιστα. ἐπεὶ γὰρ δὴ ἦσαν ἐπιόντες οἱ βάρβαροι κατὰ
                  τὸ ἱρὸν τῆς προνηίης ἀθηναίης, ἐν τούτῳ ἐκ μὲν τοῦ οὐρανοῦ κεραυνοὶ αὐτοῖσι
                  ἐνέπιπτον, ἀπὸ δὲ τοῦ παρνησσοῦ ἀπορραγεῖσαι δύο κορυφαὶ ἐφέροντο πολλῷ πατάγῳ ἐς
                  αὐτοὺς καὶ κατέβαλον συχνούς σφεων· ἐκ δὲ τοῦ ἱροῦ τῆς προνηίης νηοῦ βοή τε καὶ
                  ἀλαλαγμὸς ἐγίνετο.</p>
            </div>
            <div
               n="38"
               type="chapter">
               <p>συμμιγέντων δὲ τούτων πάντων φόβος τοῖσι βαρβάροισι ἐνεπεπτώκεε· μαθόντες δὲ οἱ
                  δελφοὶ φεύγοντάς σφεας, ἐπικαταβάντες ἀπέκτειναν πλῆθός τι αὐτῶν· οἱ δὲ περιεόντες
                  ἰθὺ βοιωτῶν ἔφευγον. ἔλεγον δὲ οἱ ἀπονοστήσαντες οὗτοι τῶν βαρβάρων, ὡς ἐγὼ
                  πυνθάνομαι, ὡς πρὸς τούτοισι καὶ ἄλλα ὥρων θεῖα· δύο γὰρ ὁπλίτας μεζόνως ἢ κατὰ
                  ἀνθρώπων φύσιν ἔχοντας ἕπεσθαί σφι κτείνοντας καὶ διώκοντας.</p>
            </div>
            <div
               n="39"
               type="chapter">
               <p>τούτους δὲ τοὺς δύο δελφοὶ λέγουσι εἶναι ἐπιχωρίους ἥρωας, φύλακόν τε καὶ
                  αὐτόνοον, τῶν τὰ τεμένεά ἐστι περὶ τὸ ἱρόν, φυλάκου μὲν παρ᾽ αὐτὴν τὴν ὁδὸν
                  κατύπερθε τοῦ ἱροῦ τῆς προνηίης, αὐτονόου δὲ πέλας τῆς κασταλίης ὑπὸ τῇ ὑαμπείῃ
                  κορυφῇ. οἱ δὲ πεσόντες ἀπὸ τοῦ παρνησσοῦ λίθοι ἔτι καὶ ἐς ἡμέας ἦσαν σόοι, ἐν τῷ
                  τεμένεϊ τῆς προνηίης ἀθηναίης κείμενοι, ἐς τὸ ἐνέσκηψαν διὰ τῶν βαρβάρων
                  φερόμενοι. τούτων μέν νυν τῶν ἀνδρῶν αὕτη ἀπὸ τοῦ ἱροῦ ἀπαλλαγὴ γίνεται.</p>
            </div>
            <div
               n="40"
               type="chapter">
               <p>ὁ δὲ ἑλλήνων ναυτικὸς στρατὸς ἀπὸ τοῦ ἀρτεμισίου ἀθηναίων δεηθέντων ἐς σαλαμῖνα
                  κατίσχει τὰς νέας. τῶνδε δὲ εἵνεκα προσεδεήθησαν αὐτῶν σχεῖν πρὸς σαλαμῖνα
                  ἀθηναῖοι, ἵνα αὐτοὶ παῖδάς τε καὶ γυναῖκας ὑπεξαγάγωνται ἐκ τῆς ἀττικῆς, πρὸς δὲ
                  καὶ βουλεύσωνται τὸ ποιητέον αὐτοῖσι ἔσται. ἐπὶ γὰρ τοῖσι κατήκουσι πρήγμασι
                  βουλὴν ἔμελλον ποιήσεσθαι ὡς ἐψευσμένοι γνώμης. δοκέοντες γὰρ εὑρήσειν
                  πελοποννησίους πανδημεὶ ἐν τῇ βοιωτίῃ ὑποκατημένους τὸν βάρβαρον, τῶν μὲν εὗρον
                  οὐδὲν ἐὸν, οἱ δὲ ἐπυνθάνοντο τὸν ἰσθμὸν αὐτοὺς τειχέοντας, εἰς τὴν πελοπόννησον
                  περὶ πλείστου τε ποιευμένους περιεῖναι καὶ ταύτην ἔχοντας ἐν φυλακῇ, τὰ ἄλλα δὲ
                  ἀπιέναι. ταῦτα πυνθανόμενοι οὕτω δὴ προσεδεήθησάν σφεων σχεῖν πρὸς τὴν
                  σαλαμῖνα.</p>
            </div>
            <div
               n="41"
               type="chapter">
               <p>οἱ μὲν δὴ ἄλλοι κατέσχον ἐς τὴν σαλαμῖνα, ἀθηναῖοι δὲ ἐς τὴν ἑωυτῶν. μετὰ δὲ τὴν
                  ἄπιξιν κήρυγμα ἐποιήσαντο, ἀθηναίων τῇ τις δύναται σῴζειν τὰ τέκνα τε καὶ τοὺς
                  οἰκέτας· ἐνθαῦτα οἱ μὲν πλεῖστοι ἐς τροιζῆνα ἀπέστειλαν, οἱ δὲ ἐς αἴγιναν, οἱ δὲ
                  ἐς σαλαμῖνα. ἔσπευσαν δὲ ταῦτα ὑπεκθέσθαι τῷ χρηστηρίῳ τε βουλόμενοι ὑπηρετέειν
                  καὶ δὴ καὶ τοῦδε εἵνεκα οὐκ ἥκιστα. λέγουσι ἀθηναῖοι ὄφιν μέγαν φύλακα τῆς
                  ἀκροπόλιος ἐνδιαιτᾶσθαι ἐν τῷ ἱρῷ· λέγουσί τε ταῦτα καὶ δὴ καὶ ὡς ἐόντι ἐπιμήνια
                  διατελέουσι προτιθέντες· τὰ δ᾽ ἐπιμήνια μελιτόεσσά ἐστι. αὕτη δ᾽ ἡ μελιτόεσσα ἐν
                  τῷ πρόσθε αἰεὶ χρόνῳ ἀναισιμουμένη τότε ἦν ἄψαυστος. σημηνάσης δὲ ταῦτα τῆς ἱρηίης
                  μᾶλλόν τι οἱ ἀθηναῖοι καὶ προθυμότερον ἐξέλιπον τὴν πόλιν ὡς καὶ τῆς θεοῦ
                  ἀπολελοιπυίης τὴν ἀκρόπολιν. ὡς δέ σφι πάντα ὑπεξέκειτο, ἔπλεον ἐς τὸ
                  στρατόπεδον.</p>
            </div>
            <div
               n="42"
               type="chapter">
               <p>ἐπεὶ δὲ οἱ ἀπ᾽ ἀρτεμισίου ἐς σαλαμῖνα κατέσχον τὰς νέας, συνέρρεε καὶ ὁ λοιπὸς
                  πυνθανόμενος ὁ τῶν ἑλλήνων ναυτικὸς στρατὸς ἐκ τροιζῆνος· ἐς γὰρ πώγωνα τὸν
                  τροιζηνίων λιμένα προείρητο συλλέγεσθαι. συνελέχθησάν τε δὴ πολλῷ πλέονες νέες ἢ
                  ἐπ᾽ ἀρτεμισίῳ ἐναυμάχεον καὶ ἀπὸ πολίων πλεόνων. ναύαρχος μέν νυν ἐπῆν ὡυτὸς ὅς
                  περ ἐπ᾽ ἀρτεμισίῳ, εὐρυβιάδης ὁ εὐρυκλείδεω ἀνὴρ σπαρτιήτης, οὐ μέντοι γένεός γε
                  τοῦ βασιληίου ἐών· νέας δὲ πολλῷ πλείστας τε καὶ ἄριστα πλεούσας παρείχοντο
                  ἀθηναῖοι.</p>
            </div>
            <div
               n="43"
               type="chapter">
               <p>ἐστρατεύοντο δὲ οἵδε. ἐκ μὲν πελοποννήσου λακεδαιμόνιοι ἑκκαίδεκα νέας
                  παρεχόμενοι, κορίνθιοι δὲ τὸ αὐτὸ πλήρωμα παρεχόμενοι τὸ καὶ ἐπ᾽ ἀρτεμισίῳ·
                  σικυώνιοι δὲ πεντεκαίδεκα παρείχοντο νέας, ἐπιδαύριοι δὲ δέκα, τροιζήνιοι δὲ
                  πέντε, ἑρμιονέες δὲ τρεῖς, ἐόντες οὗτοι πλὴν ἑρμιονέων δωρικόν τε καὶ μακεδνὸν
                  ἔθνος, ἐξ ἐρινεοῦ τε καὶ πίνδου καὶ τῆς δρυοπίδος ὕστατα ὁρμηθέντες. οἱ δὲ
                  ἑρμιονέες εἰσὶ δρύοπες, ὑπὸ<persName>ἡρακλέος</persName>τε καὶ μηλιέων ἐκ τῆς νῦν
                  δωρίδος καλεομένης χώρης ἐξαναστάντες.</p>
            </div>
            <div
               n="44"
               type="chapter">
               <p>οὗτοι μέν νυν πελοποννησίων ἐστρατεύοντο, οἵδε δὲ ἐκ τῆς ἔξω ἠπείρου· ἀθηναῖοι μὲν
                  πρὸς πάντας τοὺς ἄλλους παρεχόμενοι νέας ὀγδώκοντα καὶ ἑκατόν, μοῦνοι· ἐν σαλαμῖνι
                  γὰρ οὐ συνεναυμάχησαν πλαταιέες ἀθηναίοισι διὰ τοιόνδε τι πρῆγμα· ἀπαλλασσομένων
                  τῶν ἑλλήνων ἀπὸ τοῦ ἀρτεμισίου, ὡς ἐγίνοντο κατὰ χαλκίδα, οἱ πλαταιέες ἀποβάντες
                  ἐς τὴν περαίην τῆς βοιωτίης χώρης πρὸς ἐκκομιδὴν ἐτράποντο τῶν οἰκετέων· οὗτοι μέν
                  νυν τούτους σῴζοντες ἐλείφθησαν. ἀθηναῖοι δὲ ἐπὶ μὲν πελασγῶν ἐχόντων τὴν νῦν
                  ἑλλάδα καλεομένην ἦσαν πελασγοί, ὀνομαζόμενοι κραναοί, ἐπὶ δὲ κέκροπος βασιλέος
                  ἐπεκλήθησαν κεκροπίδαι, ἐκδεξαμένου δὲ ἐρεχθέος τὴν ἀρχὴν ἀθηναῖοι μετωνομάσθησαν,
                  ἴωνος δὲ τοῦ ξούθου στρατάρχεω γενομένου ἀθηναίοισι ἐκλήθησαν ἀπὸ τούτου
                  ἴωνες.</p>
            </div>
            <div
               n="45"
               type="chapter">
               <p>μεγαρέες δὲ τὠυτὸ πλήρωμα παρείχοντο τὸ καὶ ἐπ᾽ ἀρτεμισίῳ, ἀμπρακιῶται δὲ ἑπτὰ
                  νέας ἔχοντες ἐπεβοήθησαν, λευκάδιοι δὲ τρεῖς, ἔθνος ἐόντες οὗτοι δωρικὸν ἀπὸ
                  κορίνθου.</p>
            </div>
            <div
               n="46"
               type="chapter">
               <p>νησιωτέων δὲ<rs
                     type="ethnic">αἰγινῆται</rs>τριήκοντα παρείχοντο· ἦσαν μέν σφι καὶ ἄλλαι
                  δυώδεκα πεπληρωμέναι νέες. ἀλλὰ τῇσι μὲν τὴν ἑωυτῶν ἐφύλασσον, τριήκοντα δὲ τῇσι
                  ἄριστα πλεούσῃσι ἐν σαλαμῖνι ἐναυμάχησαν·<rs
                     type="ethnic">αἰγινῆται</rs>δέ εἰσι δωριέες ἀπὸ ἐπιδαύρου· τῇ δὲ νήσῳ πρότερον
                  οὔνομα ἦν οἰνώνη. μετὰ δὲ αἰγινήτας χαλκιδέες τὰς ἐπ᾽ ἀρτεμισίῳ εἴκοσι παρεχόμενοι
                  καὶ ἐρετριέες τὰς ἑπτά· οὗτοι δὲ ἴωνές εἰσι. μετὰ δὲ κήιοι τὰς αὐτὰς παρεχόμενοι,
                  ἔθνος ἐὸν ἰωνικὸν ἀπὸ ἀθηνέων. νάξιοι δὲ παρείχοντο τέσσερας, ἀποπεμφθέντες μὲν ἐς
                  τοὺς μήδους ὑπὸ τῶν πολιητέων κατά περ οἱ ἄλλοι νησιῶται, ἀλογήσαντες δὲ τῶν
                  ἐντολέων ἀπίκατο ἐς τοὺς ἕλληνας δημοκρίτου σπεύσαντος, ἀνδρὸς τῶν ἀστῶν δοκίμου
                  καὶ τότε τριηραρχέοντος· νάξιοι δέ εἰσι ἴωνες ἀπὸ ἀθηνέων γεγονότες. στυρέες δὲ
                  τὰς αὐτὰς παρείχοντο νέας τάς περ ἐπ᾽ ἀρτεμισίῳ, κύθνιοι δὲ μίαν καὶ
                  πεντηκόντερον, ἐόντες συναμφότεροι οὗτοι δρύοπες. καὶ σερίφιοί τε καὶ σίφνιοι καὶ
                  μήλιοι ἐστρατεύοντο· οὗτοι γὰρ οὐκ ἔδοσαν μοῦνοι νησιωτέων τῷ βαρβάρῳ γῆν τε καὶ
                  ὕδωρ.</p>
            </div>
            <div
               n="47"
               type="chapter">
               <p>οὗτοι μὲν ἅπαντες ἐντὸς οἰκημένοι θεσπρωτῶν καὶ ἀχέροντος ποταμοῦ ἐστρατεύοντο·
                  θεσπρωτοὶ γάρ εἰσι ὁμουρέοντες ἀμπρακιώτῃσι καὶ λευκαδίοισι, οἳ ἐξ ἐσχατέων χωρέων
                  ἐστρατεύοντο. τῶν δὲ ἐκτὸς τούτων οἰκημένων κροτωνιῆται μοῦνοι ἦσαν οἳ ἐβοήθησαν
                  τῇ ἑλλάδι κινδυνευούσῃ νηὶ μιῇ, τῆς ἦρχε ἀνὴρ τρὶς πυθιονίκης φάϋλλος· κροτωνιῆται
                  δὲ γένος εἰσὶ ἀχαιοί.</p>
            </div>
            <div
               n="48"
               type="chapter">
               <p>οἱ μέν νυν ἄλλοι τριήρεας παρεχόμενοι ἐστρατεύοντο, μήλιοι δὲ καὶ σίφνιοι καὶ
                  σερίφιοι πεντηκοντέρους· μήλιοι μέν, γένος ἐόντες ἀπὸ λακεδαίμονος, δύο
                  παρείχοντο, σίφνιοι δὲ καὶ σερίφιοι, ἴωνες ἐόντες ἀπ᾽ ἀθηνέων, μίαν ἑκάτεροι.
                  ἀριθμὸς δὲ ἐγένετο ὁ πᾶς τῶν νεῶν, πάρεξ τῶν πεντηκοντέρων, τριηκόσιαι καὶ
                  ἑβδομήκοντα καὶ ὀκτώ.</p>
            </div>
            <div
               n="49"
               type="chapter">
               <p>ὡς δὲ ἐς τὴν σαλαμῖνα συνῆλθον οἱ στρατηγοὶ ἀπὸ τῶν εἰρημένων πολίων, ἐβουλεύοντο,
                  προθέντος εὐρυβιάδεω γνώμην ἀποφαίνεσθαι τὸν βουλόμενον, ὅκου δοκέοι ἐπιτηδεότατον
                  εἶναι ναυμαχίην ποιέεσθαι τῶν αὐτοὶ χωρέων ἐγκρατέες εἰσί· ἡ γὰρ ἀττικὴ ἀπεῖτο
                  ἤδη, τῶν δὲ λοιπέων πέρι προετίθεε. αἱ γνῶμαι δὲ τῶν λεγόντων αἱ πλεῖσται
                  συνεξέπιπτον πρὸς τὸν ἰσθμὸν πλώσαντας ναυμαχέειν πρὸ τῆς πελοποννήσου,
                  ἐπιλέγοντες τὸν λόγον τόνδε, ὡς, εἰ νικηθέωσι τῇ ναυμαχίῃ, ἐν σαλαμῖνι μὲν ἐόντες
                  πολιορκήσονται ἐν νήσῳ, ἵνα σφι τιμωρίη οὐδεμία ἐπιφανήσεται, πρὸς δὲ τῷ ἰσθμῷ ἐς
                  τοὺς ἑωυτῶν ἐξοίσονται.</p>
            </div>
            <div
               n="50"
               type="chapter">
               <p>ταῦτα τῶν ἀπὸ πελοποννήσου στρατηγῶν ἐπιλεγομένων ἐπῆλθε ἀνὴρ ἀθηναῖος ἀγγέλλων
                  ἥκειν τὸν βάρβαρον ἐς τὴν ἀττικὴν καὶ πᾶσαν αὐτὴν πυρπολέεσθαι. ὁ γὰρ διὰ βοιωτῶν
                  τραπόμενος στρατὸς ἅμα ξέρξῃ, ἐμπρήσας θεσπιέων τὴν πόλιν αὐτῶν ἐκλελοιπότων ἐς
                  πελοπόννησον καὶ τὴν πλαταιέων ὡσαύτως, ἧκέ τε ἐς τὰς ἀθήνας καὶ πάντα ἐκεῖνα
                  ἐδηίου· ἐνέπρησε δὲ θέσπειάν τε καὶ πλάταιαν πυθόμενος θηβαίων ὅτι οὐκ
                  ἐμήδιζον.</p>
            </div>
            <div
               n="51"
               type="chapter">
               <p>ἀπὸ δὲ τῆς διαβάσιος τοῦ ἑλλησπόντου, ἔνθεν πορεύεσθαι ἤρξαντο οἱ βάρβαροι, ἕνα
                  αὐτοῦ διατρίψαντες μῆνα ἐν τῷ διέβαινον ἐς τὴν εὐρώπην, ἐν τρισὶ ἑτέροισι μησὶ
                  ἐγένοντο ἐν τῇ ἀττικῇ, καλλιάδεω ἄρχοντος ἀθηναίοισι. καὶ αἱρέουσι ἔρημον τὸ ἄστυ
                  καί τινας ὀλίγους εὑρίσκουσι τῶν ἀθηναίων ἐν τῷ ἱρῷ ἐόντας, ταμίας τε τοῦ ἱροῦ καὶ
                  πένητας ἀνθρώπους, οἳ φραξάμενοι τὴν ἀκρόπολιν θύρῃσί τε καὶ ξύλοισι ἠμύνοντο τοὺς
                  ἐπιόντας, ἅμα μὲν ὑπ᾽ ἀσθενείης βίου οὐκ ἐκχωρήσαντες ἐς σαλαμῖνα, πρὸς δὲ καὶ
                  αὐτοὶ δοκέοντες ἐξευρηκέναι τὸ μαντήιον τὸ ἡ πυθίη σφι ἔχρησε,<q
                     n="342"
                     type="oracle"
                     who="#Pythia">τὸ ξύλινον τεῖχος ἀνάλωτον ἔσεσθαι</q>· αὐτὸ δὴ τοῦτο εἶναι τὸ
                  κρησφύγετον κατὰ τὸ μαντήιον καὶ οὐ τὰς νέας.</p>
            </div>
            <div
               n="52"
               type="chapter">
               <p>οἱ δὲ πέρσαι, ἱζόμενοι ἐπὶ τὸν καταντίον τῆς ἀκροπόλιος ὄχθον τὸν ἀθηναῖοι
                  καλέουσι ἀρήιον πάγον, ἐπολιόρκεον τρόπον τοιόνδε· ὅκως στυππεῖον περὶ τοὺς
                  ὀϊστοὺς περιθέντες ἅψειαν, ἐτόξευον ἐς τὸ φράγμα. ἐνθαῦτα ἀθηναίων οἱ
                  πολιορκεόμενοι ὅμως ἠμύνοντο, καίπερ ἐς τὸ ἔσχατον κακοῦ ἀπιγμένοι καὶ τοῦ
                  φράγματος προδεδωκότος· οὐδὲ λόγους τῶν πεισιστρατιδέων προσφερόντων περὶ
                  ὁμολογίης ἐνεδέκοντο, ἀμυνόμενοι δὲ ἄλλα τε ἀντεμηχανῶντο καὶ δὴ καὶ προσιόντων
                  τῶν βαρβάρων πρὸς τὰς πύλας ὀλοιτρόχους ἀπίεσαν· ὥστε ξέρξην ἐπὶ χρόνον συχνὸν
                  ἀπορίῃσι ἐνέχεσθαι, οὐ δυνάμενόν σφεας ἑλεῖν.</p>
            </div>
            <div
               n="53"
               type="chapter">
               <p>χρόνῳ δ᾽ ἐκ τῶν ἀπόρων ἐφάνη δή τις ἔσοδος τοῖσι βαρβάροισι· ἔδεε γὰρ κατὰ τὸ
                  θεοπρόπιον πᾶσαν τὴν ἀττικὴν τὴν ἐν τῇ ἠπείρῳ γενέσθαι ὑπὸ πέρσῃσι. ἔμπροσθε ὦν
                  τῆς ἀκροπόλιος, ὄπισθε δὲ τῶν πυλέων καὶ τῆς ἀνόδου, τῇ δὴ οὔτε τις ἐφύλασσε οὔτ᾽
                  ἂν ἤλπισε μή κοτέ τις κατὰ ταῦτα ἀναβαίη ἀνθρώπων, ταύτῃ ἀνέβησάν τινες κατὰ τὸ
                  ἱρὸν τῆς κέκροπος θυγατρὸς ἀγλαύρου, καίπερ ἀποκρήμνου ἐόντος τοῦ χώρου. ὡς δὲ
                  εἶδον αὐτοὺς ἀναβεβηκότας οἱ ἀθηναῖοι ἐπὶ τὴν ἀκρόπολιν, οἱ μὲν ἐρρίπτεον ἑωυτοὺς
                  κατὰ τοῦ τείχεος κάτω καὶ διεφθείροντο, οἱ δὲ ἐς τὸ μέγαρον κατέφευγον. τῶν δὲ
                  περσέων οἱ ἀναβεβηκότες πρῶτον μὲν ἐτράποντο πρὸς τὰς πύλας, ταύτας δὲ ἀνοίξαντες
                  τοὺς ἱκέτας ἐφόνευον· ἐπεὶ δέ σφι πάντες κατέστρωντο, τὸ ἱρὸν συλήσαντες ἐνέπρησαν
                  πᾶσαν τὴν ἀκρόπολιν.</p>
            </div>
            <div
               n="54"
               type="chapter">
               <p>σχὼν δὲ παντελέως τὰς ἀθήνας ξέρξης ἀπέπεμψε ἐς σοῦσα ἄγγελον ἱππέα ἀρταβάνῳ
                  ἀγγελέοντα τὴν παρεοῦσάν σφι εὐπρηξίην. ἀπὸ δὲ τῆς πέμψιος τοῦ κήρυκος δευτέρῃ
                  ἡμέρῃ συγκαλέσας ἀθηναίων τοὺς φυγάδας, ἑωυτῷ δὲ ἑπομένους, ἐκέλευε τρόπῳ τῷ
                  σφετέρῳ θῦσαι τὰ ἱρὰ ἀναβάντας ἐς τὴν ἀκρόπολιν, εἴτε δὴ ὦν ὄψιν τινὰ ἰδὼν
                  ἐνυπνίου ἐνετέλλετο ταῦτα εἴτε καὶ ἐνθύμιόν οἱ ἐγένετο ἐμπρήσαντι τὸ ἱρόν· οἱ δὲ
                  φυγάδες τῶν ἀθηναίων ἐποίησαν τὰ ἐντεταλμένα. τοῦ δὲ εἵνεκεν τούτων ἐπεμνήσθην,
                  φράσω.</p>
            </div>
            <div
               n="55"
               type="chapter">
               <p>ἔστι ἐν τῇ ἀκροπόλι ταύτῃ ἐρεχθέος τοῦ γηγενέος λεγομένου εἶναι νηός, ἐν τῷ ἐλαίη
                  τε καὶ θάλασσα ἔνι, τὰ λόγος παρὰ ἀθηναίων ποσειδέωνά τε καὶ ἀθηναίην ἐρίσαντας
                  περὶ τῆς χώρης μαρτύρια θέσθαι. ταύτην ὦν τὴν ἐλαίην ἅμα τῷ ἄλλῳ ἱρῷ κατέλαβε
                  ἐμπρησθῆναι ὑπὸ τῶν βαρβάρων· δευτέρῃ δὲ ἡμέρῃ ἀπὸ τῆς ἐμπρήσιος ἀθηναίων οἱ θύειν
                  ὑπὸ βασιλέος κελευόμενοι ὡς ἀνέβησαν ἐς τὸ ἱρόν, ὥρων βλαστὸν ἐκ τοῦ στελέχεος
                  ὅσον τε πηχυαῖον ἀναδεδραμηκότα. οὗτοι μέν νυν ταῦτα ἔφρασαν.</p>
            </div>
            <div
               n="56"
               type="chapter">
               <p>οἱ δὲ ἐν σαλαμῖνι ἕλληνες, ὥς σφι ἐξαγγέλθη ὡς ἔσχε τὰ περὶ τὴν ἀθηναίων
                  ἀκρόπολιν, ἐς τοσοῦτον θόρυβον ἀπίκοντο ὡς ἔνιοι τῶν στρατηγῶν οὐδὲ κυρωθῆναι
                  ἔμενον τὸ προκείμενον πρῆγμα, ἀλλ᾽ ἔς τε τὰς νέας ἐσέπιπτον καὶ τὰ ἱστία ἀείροντο
                  ὡς ἀποπλευσόμενοι· τοῖσί τε ὑπολειπομένοισι αὐτῶν ἐκυρώθη πρὸ τοῦ ἰσθμοῦ
                  ναυμαχέειν. νύξ τε ἐγίνετο καὶ οἳ διαλυθέντες ἐκ τοῦ συνεδρίου ἐσέβαινον ἐς τὰς
                  νέας.</p>
            </div>
            <div
               n="57"
               type="chapter">
               <p>ἐνθαῦτα δὴ θεμιστοκλέα ἀπικόμενον ἐπὶ τὴν νέα εἴρετο μνησίφιλος ἀνὴρ ἀθηναῖος ὅ τι
                  σφι εἴη βεβουλευμένον. πυθόμενος δὲ πρὸς αὐτοῦ ὡς εἴη δεδογμένον ἀνάγειν τὰς νέας
                  πρὸς τὸν ἰσθμὸν καὶ πρὸ τῆς πελοποννήσου ναυμαχέειν, εἶπε·<q
                     n="343"
                     who="#Mnesiphilus">οὔ τοι ἄρα, ἢν ἀπάρωσι τὰς νέας ἀπὸ σαλαμῖνος, περὶ οὐδεμιῆς
                     ἔτι πατρίδος ναυμαχήσεις· κατὰ γὰρ πόλις ἕκαστοι τρέψονται, καὶ οὔτε σφέας
                     εὐρυβιάδης κατέχειν δυνήσεται οὔτε τις ἀνθρώπων ἄλλος ὥστε μὴ οὐ διασκεδασθῆναι
                     τὴν στρατιήν· ἀπολέεταί τε ἡ ἑλλὰς ἀβουλίῃσι. ἀλλ᾽ εἴ τις ἔστι μηχανή, ἴθι καὶ
                     πειρῶ διαχέαι τὰ βεβουλευμένα, ἤν κως δύνῃ ἀναγνῶσαι εὐρυβιάδην
                     μεταβουλεύσασθαι ὥστε αὐτοῦ μένειν.</q></p>
            </div>
            <div
               n="58"
               type="chapter">
               <p>κάρτα τε τῷ θεμιστοκλέϊ ἤρεσε ἡ ὑποθήκη καὶ οὐδὲν πρὸς ταῦτα ἀμειψάμενος ἤιε ἐπὶ
                  τὴν νέα τὴν εὐρυβιάδεω. ἀπικόμενος δὲ ἔφη ἐθέλειν οἱ κοινόν τι πρῆγμα συμμεῖξαι· ὁ
                  δ᾽ αὐτὸν ἐς τὴν νέα ἐκέλευε ἐσβάντα λέγειν, εἴ τι θέλει. ἐνθαῦτα ὁ θεμιστοκλέης
                  παριζόμενός οἱ καταλέγει ἐκεῖνά τε πάντα τὰ ἤκουσε μνησιφίλου, ἑωυτοῦ ποιεύμενος,
                  καὶ ἄλλα πολλὰ προστιθείς, ἐς ὃ ἀνέγνωσέ μιν χρηίζων ἔκ τε τῆς νεὸς ἐκβῆναι τὸν
                  εὐρυβιάδεα συλλέξαι τε τοὺς στρατηγοὺς ἐς τὸ συνέδριον.</p>
            </div>
            <div
               n="59"
               type="chapter">
               <p>ὡς δὲ ἄρα συνελέχθησαν, πρὶν ἢ τὸν εὐρυβιάδην προθεῖναι τὸν λόγον τῶν εἵνεκα
                  συνήγαγε τοὺς στρατηγούς, πολλὸς ἦν ὁ θεμιστοκλέης ἐν τοῖσι λόγοισι οἷα κάρτα
                  δεόμενος. λέγοντος δὲ αὐτοῦ ὁ κορίνθιος στρατηγὸς ἀδείμαντος ὁ ὠκύτου εἶπε·<q
                     n="344"
                     who="#Adeimantus">ὦ θεμιστόκλεες, ἐν τοῖσι ἀγῶσι οἱ προεξανιστάμενοι
                     ῥαπίζονται.</q>ὁ δὲ ἀπολυόμενος ἔφη·<q
                     n="345"
                     who="#Themistocles">οἱ δέ γε ἐγκαταλειπόμενοι οὐ στεφανοῦνται.</q></p>
            </div>
            <div
               n="60"
               type="chapter">
               <p>τότε μὲν ἠπίως πρὸς τὸν κορίνθιον ἀμείψατο· πρὸς δὲ τὸν εὐρυβιάδην ἔλεγε ἐκείνων
                  μὲν οὐκέτι οὐδὲν τῶν πρότερον λεχθέντων, ὡς ἐπεὰν ἀπάρωσι ἀπὸ σαλαμῖνος
                  διαδρήσονται· παρεόντων γὰρ τῶν συμμάχων οὐκ ἔφερέ οἱ κόσμον οὐδένα κατηγορέειν· ὁ
                  δὲ ἄλλου λόγου εἴχετο, λέγων τάδε·</p>
            </div>
            <div
               n="60a"
               type="chapter">
               <p><q
                     n="346"
                     who="#Themistocles">ἐν σοὶ νῦν ἐστι σῶσαι τὴν ἑλλάδα, ἢν ἐμοὶ πείθῃ ναυμαχίην
                     αὐτοῦ μένων ποιέεσθαι μηδὲ πειθόμενος τούτων τοῖσι λόγοισι ἀναζεύξῃς πρὸς τὸν
                     ἰσθμὸν τὰς νέας. ἀντίθες γὰρ ἑκάτερον ἀκούσας. πρὸς μὲν τῷ ἰσθμῷ συμβάλλων ἐν
                     πελάγεϊ ἀναπεπταμένῳ ναυμαχήσεις, ἐς τὸ ἥκιστα ἡμῖν σύμφορόν ἐστι νέας ἔχουσι
                     βαρυτέρας καὶ ἀριθμὸν ἐλάσσονας· τοῦτο δὲ ἀπολέεις σαλαμῖνά τε καὶ μέγαρα καὶ
                     αἴγιναν, ἤν περ καὶ τὰ ἄλλα εὐτυχήσωμεν· ἅμα δὲ τῷ ναυτικῷ αὐτῶν ἕψεται καὶ ὁ
                     πεζὸς στρατός, καὶ οὕτω σφέας αὐτὸς ἄξεις ἐπὶ τὴν πελοπόννησον, κινδυνεύσεις τε
                     ἁπάσῃ τῇ ἑλλάδι.</q></p>
            </div>
            <div
               n="60b"
               type="chapter">
               <p><q
                     n="346">ἢν δὲ τὰ ἐγὼ λέγω ποιήσῃς, τοσάδε ἐν αὐτοῖσι χρηστὰ εὑρήσεις· πρῶτα μὲν
                     ἐν στεινῷ συμβάλλοντες νηυσὶ ὀλίγῃσι πρὸς πολλάς, ἢν τὰ οἰκότα ἐκ τοῦ πολέμου
                     ἐκβαίνῃ, πολλὸν κρατήσομεν· τὸ γὰρ ἐν στεινῷ ναυμαχέειν πρὸς ἡμέων ἐστί, ἐν
                     εὐρυχωρίῃ δὲ πρὸς ἐκείνων· αὖτις δὲ σαλαμὶς περιγίνεται, ἐς τὴν ἡμῖν ὑπέκκειται
                     τέκνα τε καὶ γυναῖκες. καὶ μὲν καὶ τόδε ἐν αὐτοῖσι ἔνεστι, τοῦ καὶ περιέχεσθε
                     μάλιστα· ὁμοίως αὐτοῦ τε μένων προναυμαχήσεις πελοποννήσου καὶ πρὸς τῷ ἰσθμῷ,
                     οὐδέ σφεας, εἴ περ εὖ φρονέεις, ἄξεις ἐπὶ τὴν πελοπόννησον·</q></p>
            </div>
            <div
               n="60g"
               type="chapter">
               <p><q
                     n="346">ἢν δέ γε τὰ ἐγὼ ἐλπίζω γένηται καὶ νικήσωμεν τῇσι νηυσί, οὔτε ὑμῖν ἐς
                     τὸν ἰσθμὸν παρέσονται οἱ βάρβαροι οὔτε προβήσονται ἑκαστέρω τῆς ἀττικῆς, ἀπίασί
                     τε οὐδενὶ κόσμῳ, μεγάροισί τε κερδανέομεν περιεοῦσι καὶ αἰγίνῃ καὶ σαλαμῖνι, ἐν
                     τῇ ἡμῖν καὶ λόγιόν ἐστι τῶν ἐχθρῶν κατύπερθε γενέσθαι. οἰκότα μέν νυν
                     βουλευομένοισι ἀνθρώποισι ὡς τὸ ἐπίπαν ἐθέλει εὖ γίνεσθαι· μὴ δὲ οἰκότα
                     βουλευομένοισι οὐκ ἐθέλει, οὐδὲ ὁ θεὸς προσχωρέει πρὸς τὰς ἀνθρωπηίας
                     γνώμας.</q></p>
            </div>
            <div
               n="61"
               type="chapter">
               <p>ταῦτα λέγοντος θεμιστοκλέος αὖτις ὁ κορίνθιος ἀδείμαντος ἐπεφέρετο, σιγᾶν τε
                  κελεύων τῷ μὴ ἔστι πατρὶς καὶ εὐρυβιάδην οὐκ ἐῶν ἐπιψηφίζειν ἀπόλι ἀνδρί· πόλιν
                  γὰρ τὸν θεμιστοκλέα παρεχόμενον οὕτω ἐκέλευε γνώμας συμβάλλεσθαι. ταῦτα δέ οἱ
                  προέφερε, ὅτι ἡλώκεσάν τε καὶ κατείχοντο αἱ ἀθῆναι. τότε δὴ ὁ θεμιστοκλέης κεῖνόν
                  τε καὶ τοὺς κορινθίους πολλά τε καὶ κακὰ ἔλεγε, ἑωυτοῖσί τε ἐδήλου λόγῳ ὡς εἴη καὶ
                  πόλις καὶ γῆ μέζων ἤ περ ἐκείνοισι ἔστ᾽ ἂν διηκόσιαι νέες σφι ἔωσι πεπληρωμέναι·
                  οὐδαμοὺς γὰρ ἑλλήνων αὐτοὺς ἐπιόντας ἀποκρούσεσθαι.</p>
            </div>
            <div
               n="62"
               type="chapter">
               <p>σημαίνων δὲ ταῦτα τῷ λόγῳ διέβαινε ἐς εὐρυβιάδην, λέγων μᾶλλον ἐπεστραμμένα·<q
                     n="347"
                     who="#Themistocles">σὺ εἰ μενέεις αὐτοῦ, καὶ μένων ἔσεαι ἀνὴρ ἀγαθός· εἰ δὲ μή,
                     ἀνατρέψεις τὴν ἑλλάδα· τὸ πᾶν γὰρ ἡμῖν τοῦ πολέμου φέρουσι αἱ νέες. ἀλλ᾽ ἐμοὶ
                     πείθεο. εἰ δὲ ταῦτα μὴ ποιήσῃς, ἡμεῖς μὲν ὡς ἔχομεν ἀναλαβόντες τοὺς οἰκέτας
                     κομιεύμεθα ἐς σῖριν τὴν ἐν ἰταλίῃ, ἥ περ ἡμετέρη τέ ἐστι ἐκ παλαιοῦ ἔτι, καὶ τὰ
                     λόγια λέγει ὑπ᾽ ἡμέων αὐτὴν δεῖν κτισθῆναι· ὑμεῖς δὲ συμμάχων τοιῶνδε
                     μουνωθέντες μεμνήσεσθε τῶν ἐμῶν λόγων.</q></p>
            </div>
            <div
               n="63"
               type="chapter">
               <p>ταῦτα δὲ θεμιστοκλέος λέγοντος ἀνεδιδάσκετο εὐρυβιάδης· δοκέειν δέ μοι, ἀρρωδήσας
                  μάλιστα τοὺς ἀθηναίους ἀνεδιδάσκετο μή σφεας ἀπολίπωσι ἢν πρὸς τὸν ἰσθμὸν ἀγάγῃ
                  τὰς νέας· ἀπολιπόντων γὰρ ἀθηναίων οὐκέτι ἐγίνοντο ἀξιόμαχοι οἱ λοιποί. ταύτην δὴ
                  αἱρέεται τὴν γνώμην, αὐτοῦ μένοντας διαναυμαχέειν.</p>
            </div>
            <div
               n="64"
               type="chapter">
               <p>οὕτω μὲν οἱ περὶ σαλαμῖνα ἔπεσι ἀκροβολισάμενοι, ἐπείτε εὐρυβιάδῃ ἔδοξε, αὐτοῦ
                  παρεσκευάζοντο ὡς ναυμαχήσοντες. ἡμέρη τε ἐγίνετο καὶ ἅμα τῷ ἡλίῳ ἀνιόντι σεισμὸς
                  ἐγένετο ἔν τε τῇ γῇ καὶ τῇ θαλάσσῃ· ἔδοξε δέ σφι εὔξασθαι τοῖσι θεοῖσι καὶ
                  ἐπικαλέσασθαι τοὺς αἰακίδας συμμάχους. ὡς δέ σφι ἔδοξε, καὶ ἐποίευν ταῦτα·
                  εὐξάμενοι γὰρ πᾶσι τοῖσι θεοῖσι αὐτόθεν μὲν ἐκ σαλαμῖνος αἴαντά τε καὶ τελαμῶνα
                  ἐπεκαλέοντο, ἐπὶ δὲ αἰακὸν καὶ τοὺς ἄλλους αἰακίδας νέα ἀπέστελλον ἐς αἴγιναν.</p>
            </div>
            <div
               n="65"
               type="chapter">
               <p>ἔφη δὲ δίκαιος ὁ θεοκύδεος ἀνὴρ ἀθηναῖος, φυγάς τε καὶ παρὰ μήδοισι λόγιμος
                  γενόμενος, τοῦτον τὸν χρόνον ἐπείτε ἐκείρετο ἡ ἀττικὴ χώρη ὑπὸ τοῦ πεζοῦ στρατοῦ
                  τοῦ ξέρξεω, ἐοῦσα ἔρημος ἀθηναίων, τυχεῖν τότε ἐὼν ἅμα δημαρήτῳ τῷ λακεδαιμονίῳ ἐν
                  τῷ θριασίῳ πεδίῳ, ἰδεῖν δὲ κονιορτὸν χωρέοντα ἀπ᾽ ἐλευσῖνος ὡς ἀνδρῶν μάλιστά κῃ
                  τρισμυρίων, ἀποθωμάζειν τέ σφεας τὸν κονιορτὸν ὅτεών κοτε εἴη ἀνθρώπων, καὶ
                  πρόκατε φωνῆς ἀκούειν, καί οἱ φαίνεσθαι τὴν φωνὴν εἶναι τὸν μυστικὸν ἴακχον. εἶναι
                  δ᾽ ἀδαήμονα τῶν ἱρῶν τῶν ἐν ἐλευσῖνι γινομένων τὸν δημάρητον, εἰρέσθαι τε αὐτὸν ὅ
                  τι τὸ φθεγγόμενον εἴη τοῦτο· αὐτὸς δὲ εἰπεῖν·<q
                     n="348"
                     who="#Dicaeus">δημάρητε, οὐκ ἔστι ὅκως οὐ μέγα τι σίνος ἔσται τῇ βασιλέος
                     στρατιῇ. τάδε γὰρ ἀρίδηλα, ἐρήμου ἐούσης τῆς ἀττικῆς, ὅτι θεῖον τὸ φθεγγόμενον,
                     ἀπ᾽ ἐλευσῖνος ἰὸν ἐς τιμωρίην ἀθηναίοισί τε καὶ τοῖσι συμμάχοισι. καὶ ἢν μέν γε
                     κατασκήψῃ ἐς τὴν πελοπόννησον, κίνδυνος αὐτῷ τε βασιλέϊ καὶ τῇ στρατιῇ τῇ ἐν τῇ
                     ἠπείρῳ ἔσται· ἢν δὲ ἐπὶ τὰς νέας τράπηται τὰς ἐν σαλαμῖνι, τὸν ναυτικὸν στρατὸν
                     κινδυνεύσει βασιλεὺς ἀποβαλεῖν. τὴν δὲ ὁρτὴν ταύτην ἄγουσι ἀθηναῖοι ἀνὰ πάντα
                     ἔτεα τῇ μητρὶ καὶ τῇ κόρῃ, καὶ αὐτῶν τε ὁ βουλόμενος καὶ τῶν ἄλλων ἑλλήνων
                     μυεῖται· καὶ τὴν φωνὴν τῆς ἀκούεις ἐν ταύτῃ τῇ ὁρτῇ ἰακχάζουσι.</q>πρὸς ταῦτα
                  εἰπεῖν δημάρητον·<q
                     n="349"
                     who="#Demaratus">σίγα τε καὶ μηδενὶ ἄλλῳ τὸν λόγον τοῦτον εἴπῃς. ἢν γάρ τοι ἐς
                     βασιλέα ἀνενειχθῇ τὰ ἔπεα ταῦτα, ἀποβαλέεις τὴν κεφαλήν, καί σε οὔτε ἐγὼ
                     δυνήσομαι ῥύσασθαι οὔτ᾽ ἄλλος ἀνθρώπων οὐδὲ εἷς. ἀλλ᾽ ἔχ᾽ ἥσυχος, περὶ δὲ
                     στρατιῆς τῆσδε θεοῖσι μελήσει.</q>τὸν μὲν δὴ ταῦτα παραινέειν, ἐκ δὲ τοῦ
                  κονιορτοῦ καὶ τῆς φωνῆς γενέσθαι νέφος καὶ μεταρσιωθὲν φέρεσθαι ἐς σαλαμῖνα ἐπὶ τὸ
                  στρατόπεδον τὸ τῶν ἑλλήνων· οὕτω δὲ αὐτοὺς μαθεῖν ὅτι τὸ ναυτικὸν τὸ ξέρξεω
                  ἀπολέεσθαι μέλλοι. ταῦτα μὲν δίκαιος ὁ θεοκύδεος ἔλεγε, δημαρήτου τε καὶ ἄλλων
                  μαρτύρων καταπτόμενος.</p>
            </div>
            <div
               n="66"
               type="chapter">
               <p>οἱ δὲ ἐς τὸν ξέρξεω ναυτικὸν στρατὸν ταχθέντες, ἐπειδὴ ἐκ τρηχῖνος θεησάμενοι τὸ
                  τρῶμα τὸ λακωνικὸν διέβησαν ἐς τὴν ἱστιαίην, ἐπισχόντες ἡμέρας τρεῖς ἔπλεον δι᾽
                  εὐρίπου, καὶ ἐν ἑτέρῃσι τρισὶ ἡμέρῃσι ἐγένοντο ἐν φαλήρῳ. ὡς μὲν ἐμοὶ δοκέειν, οὐκ
                  ἐλάσσονες ἐόντες ἀριθμὸν ἐσέβαλον ἐς τὰς ἀθήνας κατά τε ἤπειρον καὶ τῇσι νηυσὶ
                  ἀπικόμενοι ἢ ἐπί τε σηπιάδα ἀπίκοντο καὶ ἐς θερμοπύλας· ἀντιθήσω γὰρ τοῖσί τε ὑπὸ
                  τοῦ χειμῶνος αὐτῶν ἀπολομένοισι καὶ τοῖσι ἐν θερμοπύλῃσι καὶ τῇσι ἐπ᾽ ἀρτεμισίῳ
                  ναυμαχίῃσι τούσδε τοὺς τότε οὔκω ἑπομένους βασιλέϊ, μηλιέας τε καὶ δωριέας καὶ
                  λοκροὺς καὶ βοιωτοὺς πανστρατιῇ ἑπομένους πλὴν θεσπιέων τε καὶ πλαταιέων, καὶ μάλα
                  καρυστίους τε καὶ ἀνδρίους καὶ τηνίους τε καὶ τοὺς λοιποὺς νησιώτας πάντας, πλὴν
                  τῶν πέντε πολίων τῶν ἐπεμνήσθην πρότερον τὰ οὐνόματα. ὅσῳ γὰρ δὴ προέβαινε ἐσωτέρω
                  τῆς ἑλλάδος ὁ πέρσης, τοσούτῳ πλέω ἔθνεά οἱ εἵπετο.</p>
            </div>
            <div
               n="67"
               type="chapter">
               <p>ἐπεὶ ὦν ἀπίκατο ἐς τὰς ἀθήνας πάντες οὗτοι πλὴν παρίων πάριοι δὲ ὑπολειφθέντες ἐν
                  κύθνῳ ἐκαραδόκεον τὸν πόλεμον κῇ ἀποβήσεται , οἱ δὲ λοιποὶ ὡς ἀπίκοντο ἐς τὸ
                  φάληρον, ἐνθαῦτα κατέβη αὐτὸς ξέρξης ἐπὶ τὰς νέας, ἐθέλων σφι συμμεῖξαί τε καὶ
                  πυθέσθαι τῶν ἐπιπλεόντων τὰς γνώμας. ἐπεὶ δὲ ἀπικόμενος προΐζετο, παρῆσαν
                  μετάπεμπτοι οἱ τῶν ἐθνέων τῶν σφετέρων τύραννοι καὶ ταξίαρχοι ἀπὸ τῶν νεῶν, καὶ
                  ἵζοντο ὥς σφι βασιλεὺς ἑκάστῳ τιμὴν ἐδεδώκεε, πρῶτος μὲν ὁ σιδώνιος βασιλεύς, μετὰ
                  δὲ ὁ τύριος, ἐπὶ δὲ ὧλλοι.</p>
               <p>ὡς δὲ κόσμῳ ἐπεξῆς ἵζοντο, πέμψας ξέρξης μαρδόνιον εἰρώτα ἀποπειρώμενος ἑκάστου εἰ
                  ναυμαχίην ποιοῖτο.</p>
            </div>
            <div
               n="68"
               type="chapter">
               <p>ἐπεὶ δὲ περιιὼν εἰρώτα ὁ μαρδόνιος ἀρξάμενος ἀπὸ τοῦ σιδωνίου, οἱ μὲν ἄλλοι κατὰ
                  τὠυτὸ γνώμην ἐξεφέροντο, κελεύοντες ναυμαχίην ποιέεσθαι, ἀρτεμισίη δὲ τάδε
                  ἔφη·</p>
            </div>
            <div
               n="68a"
               type="chapter">
               <p><q
                     n="350"
                     who="#Artemisia">εἰπεῖν μοι πρὸς βασιλέα, μαρδόνιε, ὡς ἐγὼ τάδε λέγω, οὔτε
                     κακίστη γενομένη ἐν τῇσι ναυμαχίῃσι τῇσι πρὸς εὐβοίῃ οὔτε ἐλάχιστα ἀποδεξαμένη.
                     δέσποτα, τήν γε ἐοῦσαν γνώμην με δίκαιόν ἐστι ἀποδείκνυσθαι, τὰ τυγχάνω
                     φρονέουσα ἄριστα ἐς πρήγματα τὰ σά. καί τοι τάδε λέγω· φείδεο τῶν νεῶν μηδὲ
                     ναυμαχίην ποιεῦ· οἱ γὰρ ἄνδρες τῶν σῶν ἀνδρῶν κρέσσονες τοσοῦτό εἰσι κατὰ
                     θάλασσαν ὅσον ἄνδρες γυναικῶν. τί δὲ πάντως δεῖ σε ναυμαχίῃσι ἀνακινδυνεύειν;
                     οὐκ ἔχεις μὲν τὰς ἀθήνας, τῶν περ εἵνεκα ὁρμήθης στρατεύεσθαι, ἔχεις δὲ τὴν
                     ἄλλην ἑλλάδα; ἐμποδὼν δέ τοι ἵσταται οὐδείς· οἳ δέ τοι ἀντέστησαν, ἀπήλλαξαν
                     οὕτω ὡς ἐκείνους ἔπρεπε.</q></p>
            </div>
            <div
               n="68b"
               type="chapter">
               <p><q
                     n="350">τῇ δὲ ἐγὼ δοκέω ἀποβήσεσθαι τὰ τῶν ἀντιπολέμων πρήγματα, τοῦτο φράσω.
                     ἢν μὲν μὴ ἐπειχθῇς ναυμαχίην ποιεύμενος, ἀλλὰ τὰς νέας αὐτοῦ ἔχῃς πρὸς γῇ,
                     μένων ἢ καὶ προβαίνων ἐς τὴν πελοπόννησον, εὐπετέως τοι, δέσποτα, χωρήσει τὰ
                     νοέων ἐλήλυθας· οὐ γὰρ οἷοί τε πολλὸν χρόνον εἰσί τοι ἀντέχειν οἱ ἕλληνες, ἀλλά
                     σφεας διασκεδᾷς, κατὰ πόλις δὲ ἕκαστοι φεύξονται· οὔτε γὰρ σῖτος πάρα σφι ἐν τῇ
                     νήσῳ ταύτῃ, ὡς ἐγὼ πυνθάνομαι, οὔτε αὐτοὺς οἰκός, ἢν σὺ ἐπὶ τὴν πελοπόννησον
                     ἐλαύνῃς τὸν πεζὸν στρατὸν, ἀτρεμιεῖν τοὺς ἐκεῖθεν αὐτῶν ἥκοντας, οὐδέ σφι
                     μελήσει πρὸ τῶν ἀθηνέων ναυμαχέειν.</q></p>
            </div>
            <div
               n="68g"
               type="chapter">
               <p><q
                     n="350">ἢν δὲ αὐτίκα ἐπειχθῇς ναυμαχῆσαι, δειμαίνω μὴ ὁ ναυτικὸς στρατὸς
                     κακωθεὶς τὸν πεζὸν προσδηλήσηται. πρὸς δέ, ὦ βασιλεῦ, καὶ τόδε ἐς θυμὸν βάλεο,
                     ὡς τοῖσι μὲν χρηστοῖσι τῶν ἀνθρώπων κακοὶ δοῦλοι φιλέουσι γίνεσθαι, τοῖσι δὲ
                     κακοῖσι χρηστοί. σοὶ δὲ ἐόντι ἀρίστῳ ἀνδρῶν πάντων κακοὶ δοῦλοι εἰσί, οἳ ἐν
                     συμμάχων λόγῳ λέγονται εἶναι, ἐόντες αἰγύπτιοί τε καὶ κύπριοι καὶ κίλικες καὶ
                     πάμφυλοι, τῶν ὄφελός ἐστι οὐδέν.</q></p>
            </div>
            <div
               n="69"
               type="chapter">
               <p>ταῦτα λεγούσης πρὸς μαρδόνιον, ὅσοι μὲν ἦσαν εὔνοοι τῇ ἀρτεμισίῃ συμφορὴν
                  ἐποιεῦντο τοὺς λόγους ὡς κακόν τι πεισομένης πρὸς βασιλέος, ὅτι οὐκ ἔα ναυμαχίην
                  ποιέεσθαι· οἱ δὲ ἀγαιόμενοί τε καὶ φθονέοντες αὐτῇ, ἅτε ἐν πρώτοισι τετιμημένης
                  διὰ πάντων τῶν συμμάχων, ἐτέρποντο τῇ ἀνακρίσι ὡς ἀπολεομένης αὐτῆς. ἐπειδὴ δὲ
                  ἀνηνείχθησαν αἱ γνῶμαι ἐς ξέρξην, κάρτα τε ἥσθη τῇ γνώμῃ τῇ ἀρτεμισίης, καὶ
                  νομίζων ἔτι πρότερον σπουδαίην εἶναι τότε πολλῷ μᾶλλον αἴνεε. ὅμως δὲ τοῖσι πλέοσι
                  πείθεσθαι ἐκέλευε, τάδε καταδόξας, πρὸς μὲν εὐβοίῃ σφέας ἐθελοκακέειν ὡς οὐ
                  παρεόντος αὐτοῦ, τότε δὲ αὐτὸς παρεσκεύαστο θεήσασθαι ναυμαχέοντας.</p>
            </div>
            <div
               n="70"
               type="chapter">
               <p>ἐπειδὴ δὲ παρηγγέλθη ἀναπλέειν, ἀνῆγον τὰς νέας ἐπὶ τὴν σαλαμῖνα, καὶ παρεκρίθησαν
                  διαταχθέντες κατ᾽ ἡσυχίην. τότε μέν νυν οὐκ ἐξέχρησέ σφι ἡ ἡμέρη ναυμαχίην
                  ποιήσασθαι· νὺξ γὰρ ἐπεγένετο· οἱ δὲ παρεσκευάζοντο ἐς τὴν ὑστεραίην. τοὺς δὲ
                  ἕλληνας εἶχε δέος τε καὶ ἀρρωδίη, οὐκ ἥκιστα δὲ τοὺς ἀπὸ πελοποννήσου· ἀρρώδεον
                  δὲ, ὅτι αὐτοὶ μὲν ἐν σαλαμῖνι κατήμενοι ὑπὲρ γῆς τῆς ἀθηναίων ναυμαχέειν μέλλοιεν,
                  νικηθέντες τε ἐν νήσῳ ἀπολαμφθέντες πολιορκήσονται, ἀπέντες τὴν ἑωυτῶν ἀφύλακτον·
                  τῶν δὲ βαρβάρων ὁ πεζὸς ὑπὸ τὴν παρεοῦσαν νύκτα ἐπορεύετο ἐπὶ τὴν
                  πελοπόννησον.</p>
            </div>
            <div
               n="71"
               type="chapter">
               <p>καίτοι τὰ δυνατὰ πάντα ἐμεμηχάνητο ὅκως κατ᾽ ἤπειρον μὴ ἐσβάλοιεν οἱ βάρβαροι. ὡς
                  γὰρ ἐπύθοντο τάχιστα πελοποννήσιοι τοὺς ἀμφὶ λεωνίδην ἐν θερμοπύλῃσι
                  τετελευτηκέναι, συνδραμόντες ἐκ τῶν πολίων ἐς τὸν ἰσθμὸν ἵζοντο, καί σφι ἐπῆν
                  στρατηγὸς κλεόμβροτος ὁ ἀναξανδρίδεω, λεωνίδεω δὲ ἀδελφεός. ἱζόμενοι δὲ ἐν τῷ
                  ἰσθμῷ καὶ συγχώσαντες τὴν σκειρωνίδα ὁδόν, μετὰ τοῦτο, ὥς σφι ἔδοξε
                  βουλευομένοισι, οἰκοδόμεον διὰ τοῦ ἰσθμοῦ τεῖχος. ἅτε δὲ ἐουσέων μυριάδων πολλέων
                  καὶ παντὸς ἀνδρὸς ἐργαζομένου ἤνετο τὸ ἔργον· καὶ γὰρ λίθοι καὶ πλίνθοι καὶ ξύλα
                  καὶ φορμοὶ ψάμμου πλήρεες ἐσεφορέοντο, καὶ ἐλίνυον οὐδένα χρόνον οἱ βοηθήσαντες
                  ἐργαζόμενοι, οὔτε νυκτὸς οὔτε ἡμέρης.</p>
            </div>
            <div
               n="72"
               type="chapter">
               <p>οἱ δὲ βοηθήσαντες ἐς τὸν ἰσθμὸν πανδημεὶ οἵδε ἦσαν ἑλλήνων· λακεδαιμόνιοί τε καὶ
                  ἀρκάδες πάντες καὶ ἠλεῖοι καὶ κορίνθιοι καὶ σικυώνιοι καὶ ἐπιδαύριοι καὶ φλειάσιοι
                  καὶ τροιζήνιοι καὶ ἑρμιονέες. οὗτοι μὲν ἦσαν οἱ βοηθήσαντες καὶ ὑπεραρρωδέοντες τῇ
                  ἑλλάδι κινδυνευούσῃ · τοῖσι δὲ ἄλλοισι πελοποννησίοισι ἔμελε οὐδέν· ὀλύμπια δὲ καὶ
                  κάρνεια παροιχώκεε ἤδη.</p>
            </div>
            <div
               n="73"
               type="chapter">
               <p>οἰκέει δὲ τὴν πελοπόννησον ἔθνεα ἑπτά. τούτων δὲ τὰ μὲν δύο αὐτόχθονα ἐόντα κατὰ
                  χώρην ἵδρυται νῦν τῇ καὶ τὸ πάλαι οἴκεον, ἀρκάδες τε καὶ κυνούριοι. ἓν δὲ ἔθνος τὸ
                  ἀχαιϊκὸν ἐκ μὲν πελοποννήσου οὐκ ἐξεχώρησε, ἐκ μέντοι τῆς ἑωυτῶν, οἰκέει δὲ τὴν
                  ἀλλοτρίην. τὰ δὲ λοιπὰ ἔθνεα τῶν ἑπτὰ τέσσερα ἐπήλυδά ἐστι, δωριέες τε καὶ αἰτωλοὶ
                  καὶ δρύοπες καὶ λήμνιοι. δωριέων μὲν πολλαί τε καὶ δόκιμοι πόλιες, αἰτωλῶν δὲ ἦλις
                  μούνη, δρυόπων δὲ ἑρμιών τε καὶ ἀσίνη ἡ πρὸς καρδαμύλῃ τῇ λακωνικῇ, λημνίων δὲ
                  παρωρεῆται πάντες. οἱ δὲ κυνούριοι αὐτόχθονες ἐόντες δοκέουσι μοῦνοι εἶναι ἴωνες,
                  ἐκδεδωρίωνται δὲ ὑπό τε ἀργείων ἀρχόμενοι καὶ τοῦ χρόνου παριόντος , ἐόντες
                  θυρεῆται καὶ οἱ περίοικοι. τούτων ὦν τῶν ἑπτὰ ἐθνέων αἱ λοιπαὶ πόλιες, πάρεξ τῶν
                  κατέλεξα, ἐκ τοῦ μέσου κατέατο· εἰ δὲ ἐλευθέρως ἔξεστι εἰπεῖν, ἐκ τοῦ μέσου
                  κατήμενοι ἐμήδιζον.</p>
            </div>
            <div
               n="74"
               type="chapter">
               <p>οἱ μὲν δὴ ἐν τῷ ἰσθμῷ τοιούτῳ πόνῳ συνέστασαν, ἅτε τὸν περὶ τοῦ παντὸς ἤδη δρόμον
                  θέοντες καὶ τῇσι νηυσὶ οὐκ ἐλπίζοντες ἐλλάμψεσθαι. οἱ δὲ ἐν σαλαμῖνι ἕλληνες ὅμως
                  ταῦτα πυνθανόμενοι ἀρρώδεον, οὐκ οὕτω περὶ σφίσι αὐτοῖσι δειμαίνοντες ὡς περὶ τῇ
                  πελοποννήσῳ. τέως μὲν δὴ αὐτῶν ἀνὴρ ἀνδρὶ παραστὰς σιγῇ λόγον ἐποιέετο, θῶμα
                  ποιεύμενοι τὴν εὐρυβιάδεω ἀβουλίην· τέλος δὲ ἐξερράγη ἐς τὸ μέσον. σύλλογός τε δὴ
                  ἐγίνετο καὶ πολλὰ ἐλέγετο περὶ τῶν αὐτῶν, οἱ μὲν ὡς ἐς τὴν πελοπόννησον χρεὸν εἴη
                  ἀποπλέειν καὶ περὶ ἐκείνης κινδυνεύειν, μηδὲ πρὸ χώρης δοριαλώτου μένοντας
                  μάχεσθαι, ἀθηναῖοι δὲ καὶ<rs
                     type="ethnic">αἰγινῆται</rs>καὶ μεγαρέες αὐτοῦ μένοντας ἀμύνεσθαι.</p>
            </div>
            <div
               n="75"
               type="chapter">
               <p>ἐνθαῦτα θεμιστοκλέης ὡς ἑσσοῦτο τῇ γνώμῃ ὑπὸ τῶν πελοποννησίων, λαθὼν ἐξέρχεται ἐκ
                  τοῦ συνεδρίου, ἐξελθὼν δὲ πέμπει ἐς τὸ στρατόπεδον τὸ μήδων ἄνδρα πλοίῳ,
                  ἐντειλάμενος τὰ λέγειν χρεόν, τῷ οὔνομα μὲν ἦν σίκιννος, οἰκέτης δὲ καὶ παιδαγωγὸς
                  ἦν τῶν θεμιστοκλέος παίδων· τὸν δὴ ὕστερον τούτων τῶν πρηγμάτων ὁ θεμιστοκλέης
                  θεσπιέα τε ἐποίησε, ὡς ἐπεδέκοντο οἱ θεσπιέες πολιήτας, καὶ χρήμασι ὄλβιον. ὃς
                  τότε πλοίῳ ἀπικόμενος ἔλεγε πρὸς τοὺς στρατηγοὺς τῶν βαρβάρων τάδε·<q
                     n="351"
                     who="#Sicinnus">ἔπεμψέ με ὁ στρατηγὸς ὁ ἀθηναίων λάθρῃ τῶν ἄλλων ἑλλήνων
                     τυγχάνει γὰρ φρονέων τὰ βασιλέος καὶ βουλόμενος μᾶλλον τὰ ὑμέτερα κατύπερθε
                     γίνεσθαι ἣ τὰ τῶν ἑλλήνων πρήγματα φράσοντα ὅτι οἱ ἕλληνες δρησμὸν βουλεύονται
                     καταρρωδηκότες, καὶ νῦν παρέχει κάλλιστον ὑμέας ἔργον ἁπάντων ἐξεργάσασθαι, ἢν
                     μὴ περιίδητε διαδράντας αὐτούς. οὔτε γὰρ ἀλλήλοισι ὁμοφρονέουσι οὔτ᾽ ἔτι
                     ἀντιστήσονται ὑμῖν, πρὸς ἑωυτούς τέ σφεας ὄψεσθε ναυμαχέοντας, τούς τε τὰ
                     ὑμέτερα φρονέοντας καὶ τοὺς μή.</q></p>
            </div>
            <div
               n="76"
               type="chapter">
               <p>ὁ μὲν ταῦτά σφι σημήνας ἐκποδὼν ἀπαλλάσσετο. τοῖσι δὲ ὡς πιστὰ ἐγίνετο τὰ
                  ἀγγελθέντα, τοῦτο μὲν ἐς τὴν νησῖδα τὴν ψυττάλειαν, μεταξὺ σαλαμῖνός τε κειμένην
                  καὶ τῆς ἠπείρου, πολλοὺς τῶν περσέων ἀπεβίβασαν· τοῦτο δέ, ἐπειδὴ ἐγίνοντο μέσαι
                  νύκτες, ἀνῆγον μὲν τὸ ἀπ᾽ ἑσπέρης κέρας κυκλούμενοι πρὸς τὴν σαλαμῖνα, ἀνῆγον δὲ
                  οἱ ἀμφὶ τὴν κέον τε καὶ τὴν κυνόσουραν τεταγμένοι, κατεῖχόν τε μέχρι μουνιχίης
                  πάντα τὸν πορθμὸν τῇσι νηυσί. τῶνδε δὲ εἵνεκα ἀνῆγον τὰς νέας, ἵνα δὴ τοῖσι ἕλλησι
                  μηδὲ φυγεῖν ἐξῇ, ἀλλ᾽ ἀπολαμφθέντες ἐν τῇ σαλαμῖνι δοῖεν τίσιν τῶν ἐπ᾽ ἀρτεμισίῳ
                  ἀγωνισμάτων. ἐς δὲ τὴν νησῖδα τὴν ψυττάλειαν καλεομένην ἀπεβίβαζον τῶν περσέων
                  τῶνδε εἵνεκα, ὡς ἐπεὰν γένηται ναυμαχίη, ἐνθαῦτα μάλιστα ἐξοισομένων τῶν τε ἀνδρῶν
                  καὶ τῶν ναυηγίων ἐν γὰρ δὴ πόρῳ τῆς ναυμαχίης τῆς μελλούσης ἔσεσθαι ἔκειτο ἡ νῆσος
                  , ἵνα τοὺς μὲν περιποιέωσι, τοὺς δὲ διαφθείρωσι. ἐποίευν δὲ σιγῇ ταῦτα, ὡς μὴ
                  πυνθανοίατο οἱ ἐναντίοι. οἱ μὲν δὴ ταῦτα τῆς νυκτὸς οὐδὲν ἀποκοιμηθέντες
                  παραρτέοντο.</p>
            </div>
            <div
               n="77"
               type="chapter">
               <p>χρησμοῖσι δὲ οὐκ ἔχω ἀντιλέγειν ὡς οὐκ εἰσὶ ἀληθέες, οὐ βουλόμενος ἐναργέως
                  λέγοντας πειρᾶσθαι καταβάλλειν, ἐς τοιάδε ῥήματα ἐσβλέψας·<q
                     n="352"
                     type="oracle"
                     who="#Bakis"><l>ἀλλ᾽ ὅταν ἀρτέμιδος χρυσαόρου ἱερὸν ἀκτὴν</l><l>νηυσὶ
                        γεφυρώσωσι καὶ εἰναλίην κυνόσουραν,</l><l>ἐλπίδι μαινομένῃ λιπαρὰς πέρσαντες
                        ἀθήνας,</l><l>δῖα δίκη σβέσσει κρατερὸν κόρον, ὕβριος υἱόν,</l><l>δεινὸν
                        μαιμώοντα, δοκεῦντ᾽ ἅμα πάντα πίεσθαι.</l><l>χαλκὸς γὰρ χαλκῷ συμμίξεται,
                        αἵματι δ᾽ ἄρης</l><l>πόντον φοινίξει. τότ᾽ ἐλεύθερον ἑλλάδος
                        ἦμαρ</l><l>εὐρύοπα κρονίδης ἐπάγει καὶ πότνια νίκη.</l></q>ἐς τοιαῦτα μὲν
                  καὶ οὕτω ἐναργέως λέγοντι βάκιδι ἀντιλογίας χρησμῶν πέρι οὔτε αὐτὸς λέγειν τολμέω
                  οὔτε παρ᾽ ἄλλων ἐνδέκομαι.</p>
            </div>
            <div
               n="78"
               type="chapter">
               <p>τῶν δὲ ἐν σαλαμῖνι στρατηγῶν ἐγίνετο ὠθισμὸς λόγων πολλός. ἤιδεσαν δὲ οὔκω ὅτι
                  σφέας περιεκυκλοῦντο τῇσι νηυσὶ οἱ βάρβαροι, ἀλλ᾽ ὥσπερ τῆς ἡμέρης ὥρων αὐτοὺς
                  τεταγμένους ἐδόκεον κατὰ χώρην εἶναι.</p>
            </div>
            <div
               n="79"
               type="chapter">
               <p>συνεστηκότων δὲ τῶν στρατηγῶν, ἐξ αἰγίνης διέβη ἀριστείδης ὁ λυσιμάχου, ἀνὴρ
                  ἀθηναῖος μέν, ἐξωστρακισμένος δὲ ὑπὸ τοῦ δήμου, τὸν ἐγὼ νενόμικα, πυνθανόμενος
                  αὐτοῦ τὸν τρόπον, ἄριστον ἄνδρα γενέσθαι ἐν ἀθήνῃσι καὶ δικαιότατον. οὗτος ὡνὴρ
                  στὰς ἐπὶ τὸ συνέδριον ἐξεκαλέετο θεμιστοκλέα, ἐόντα μὲν ἑωυτῷ οὐ φίλον, ἐχθρὸν δὲ
                  τὰ μάλιστα· ὑπὸ δὲ μεγάθεος τῶν παρεόντων κακῶν λήθην ἐκείνων ποιεύμενος
                  ἐξεκαλέετο, θέλων αὐτῷ συμμεῖξαι. προακηκόεε δὲ ὅτι σπεύδοιεν οἱ ἀπὸ πελοποννήσου
                  ἀνάγειν τὰς νέας πρὸς τὸν ἰσθμόν. ὡς δὲ ἐξῆλθέ οἱ θεμιστοκλέης, ἔλεγε ἀριστείδης τάδε·<q
                     n="353"
                     who="#Aristides">ἡμέας στασιάζειν χρεόν ἐστι εἰ ἐν τε τεῷ ἄλλῳ καιρῷ καὶ δὴ καὶ
                     ἐν τῷδε περὶ τοῦ ὁκότερος ἡμέων πλέω ἀγαθὰ τὴν πατρίδα ἐργάσεται. λέγω δέ τοι
                     ὅτι ἴσον ἐστὶ πολλά τε καὶ ὀλίγα λέγειν περὶ ἀποπλόου τοῦ ἐνθεῦτεν
                     πελοποννησίοισι. ἐγὼ γὰρ αὐτόπτης τοι λέγω γενόμενος ὅτι νῦν οὐδ᾽ ἢν θέλωσι
                     κορίνθιοί τε καὶ αὐτὸς εὐρυβιάδης οἷοί τε ἔσονται ἐκπλῶσαι· περιεχόμεθα γὰρ ὑπὸ
                     τῶν πολεμίων κύκλῳ. ἀλλ᾽ ἐσελθών σφι ταῦτα σήμηνον.</q></p>
            </div>
            <div
               n="80"
               type="chapter">
               <p>ὁ δ᾽ ἀμείβετο τοῖσδε·<q
                     n="354"
                     who="#Themistocles">κάρτα τε χρηστὰ διακελεύεαι καὶ εὖ ἤγγειλας· τὰ γὰρ ἐγὼ
                     ἐδεόμην γενέσθαι, αὐτὸς αὐτόπτης γενόμενος ἥκεις. ἴσθι γὰρ ἐξ ἐμέο ποιεύμενα τὰ
                     ποιεύμενα ὑπὸ μήδων. ἔδεε γάρ, ὅτε οὐκ ἑκόντες ἤθελον ἐς μάχην κατίστασθαι οἱ
                     ἕλληνες, ἀέκοντας παραστήσασθαι. σὺ δέ, ἐπεί περ ἥκεις χρηστὰ ἀπαγγέλλων, αὐτός
                     σφι ἄγγειλον. ἢν γὰρ ἐγὼ αὐτὰ λέγω, δόξω πλάσας λέγειν καὶ οὐ πείσω ὡς οὐ
                     ποιεύντων τῶν βαρβάρων ταῦτα· ἀλλά σφι σήμηνον αὐτὸς παρελθὼν ὡς ἔχει. ἐπεὰν δὲ
                     σημήνῃς, ἢν μὲν πείθωνται, ταῦτα δὴ τὰ κάλλιστα· ἢν δὲ αὐτοῖσι μὴ πιστὰ
                     γένηται, ὅμοιον ἡμῖν ἔσται· οὐ γὰρ ἔτι διαδρήσονται, εἴ περ περιεχόμεθα
                     πανταχόθεν, ὡς σὺ λέγεις.</q></p>
            </div>
            <div
               n="81"
               type="chapter">
               <p>ταῦτα ἔλεγε παρελθὼν ὁ ἀριστείδης, φάμενος ἐξ αἰγίνης τε ἥκειν καὶ μόγις
                  διεκπλῶσαι λαθὼν τοὺς ἐπορμέοντας· περιέχεσθαι γὰρ πᾶν τὸ στρατόπεδον τὸ ἑλληνικὸν
                  ὑπὸ τῶν νεῶν τῶν ξέρξεω· παραρτέεσθαί τε συνεβούλευε ὡς ἀλεξησομένους. καὶ ὁ μὲν
                  ταῦτα εἴπας μετεστήκεε, τῶν δὲ αὖτις ἐγίνετο λόγων ἀμφισβασίη· οἱ γὰρ πλέονες τῶν
                  στρατηγῶν οὐκ ἐπείθοντο τὰ ἐσαγγελθέντα.</p>
            </div>
            <div
               n="82"
               type="chapter">
               <p>ἀπιστεόντων δὲ τούτων ἧκε τριήρης ἀνδρῶν τηνίων αὐτομολέουσα, τῆς ἦρχε ἀνήρ .....
                  παναίτιος ὁ σωσιμένεος, ἥ περ δὴ ἔφερε τὴν ἀληθείην πᾶσαν. διὰ δὲ τοῦτο τὸ ἔργον
                  ἐνεγράφησαν τήνιοι ἐν δελφοῖσι ἐς τὸν τρίποδα ἐν τοῖσι τὸν βάρβαρον κατελοῦσι. σύν
                  τε ὦν ταύτῃ τῇ νηὶ τῇ αὐτομολησάσῃ ἐς σαλαμῖνα καὶ τῇ πρότερον ἐπ᾽ ἀρτεμίσιον τῇ
                  λημνίῃ ἐξεπληροῦτο τὸ ναυτικὸν τοῖσι ἕλλησι ἐς τὰς ὀγδώκοντα καὶ τριηκοσίας νέας·
                  δύο γὰρ δὴ νεῶν τότε κατέδεε ἐς τὸν ἀριθμόν.</p>
            </div>
            <div
               n="83"
               type="chapter">
               <p>τοῖσι δὲ ἕλλησι ὡς πιστὰ δὴ τὰ λεγόμενα ἦν τῶν τηνίων ῥήματα, παρεσκευάζοντο ὡς
                  ναυμαχήσοντες. ἠώς τε δὴ διέφαινε καὶ οἳ σύλλογον τῶν ἐπιβατέων ποιησάμενοι ...·
                  προηγόρευε εὖ ἔχοντα μὲν ἐκ πάντων θεμιστοκλέης· τὰ δὲ ἔπεα ἦν πάντα τὰ κρέσσω
                  τοῖσι ἥσσοσι ἀντιτιθέμενα, ὅσα δὴ ἐν ἀνθρώπου φύσι καὶ καταστάσι ἐγγίνεται·
                  παραινέσας δὲ τούτων τὰ κρέσσω αἱρέεσθαι καὶ καταπλέξας τὴν ῥῆσιν, ἐσβαίνειν
                  ἐκέλευσε ἐς τὰς νέας. καὶ οὗτοί τε δὴ ἐσέβαινον, καὶ ἧκε ἡ ἀπ᾽ αἰγίνης τριήρης, ἣ
                  κατὰ τοὺς αἰακίδας ἀπεδήμησε. ἐνθαῦτα ἀνῆγον τὰς νέας ἁπάσας οἱ ἕλληνες,
                  ἀναγομένοισι δέ σφι αὐτίκα ἐπεκέατο οἱ βάρβαροι.</p>
            </div>
            <div
               n="84"
               type="chapter">
               <p>οἱ μὲν δὴ ἄλλοι ἕλληνες ἐπὶ πρύμνην ἀνεκρούοντο καὶ ὤκελλον τὰς νέας, ἀμεινίης δὲ
                  παλληνεὺς ἀνὴρ ἀθηναῖος ἐξαναχθεὶς νηὶ ἐμβάλλει· συμπλεκείσης δὲ τῆς νεὸς καὶ οὐ
                  δυναμένων ἀπαλλαγῆναι, οὕτω δὴ οἱ ἄλλοι ἀμεινίῃ βοηθέοντες συνέμισγον. ἀθηναῖοι
                  μὲν οὕτω λέγουσι τῆς ναυμαχίης γενέσθαι τὴν ἀρχήν,<rs
                     type="ethnic">αἰγινῆται</rs>δὲ τὴν κατὰ τοὺς αἰακίδας ἀποδημήσασαν ἐς αἴγιναν,
                  ταύτην εἶναι τὴν ἄρξασαν. λέγεται δὲ καὶ τάδε, ὡς φάσμα σφι γυναικὸς ἐφάνη,
                  φανεῖσαν δὲ διακελεύσασθαι ὥστε καὶ ἅπαν ἀκοῦσαι τὸ τῶν ἑλλήνων στρατόπεδον,
                  ὀνειδίσασαν πρότερον τάδε·<q
                     n="355"
                     who="#fasma">ὦ δαιμόνιοι, μέχρι κόσου ἔτι πρύμνην ἀνακρούσεσθε;</q></p>
            </div>
            <div
               n="85"
               type="chapter">
               <p><seg
                     n="1">κατὰ μὲν δὴ ἀθηναίους ἐτετάχατο φοίνικες οὗτοι γὰρ εἶχον τὸ πρὸς
                     ἐλευσῖνός τε καὶ ἑσπέρης κέρας , κατὰ δὲ λακεδαιμονίους ἴωνες· οὗτοι δ᾽ εἶχον
                     τὸ πρὸς τὴν ἠῶ τε καὶ τὸν πειραιέα. ἐθελοκάκεον μέντοι αὐτῶν κατὰ τὰς
                     θεμιστοκλέος ἐντολὰς ὀλίγοι, οἱ δὲ πλέονες οὔ.</seg><seg
                     n="2">ἔχω μέν νυν συχνῶν οὐνόματα τριηράρχων καταλέξαι τῶν νέας ἑλληνίδας
                     ἑλόντων, χρήσομαι δὲ αὐτοῖσι οὐδὲν πλὴν θεομήστορός τε τοῦ ἀνδροδάμαντος καὶ
                     φυλάκου τοῦ ἱστιαίου, σαμίων ἀμφοτέρων.</seg><seg
                     n="3">τοῦδε δὲ εἵνεκα μέμνημαι τούτων μούνων, ὅτι θεομήστωρ μὲν διὰ τοῦτο τὸ
                     ἔργον σάμου ἐτυράννευσε καταστησάντων τῶν
                     περσέων,<persName>φύλακος</persName>δὲ εὐεργέτης βασιλέος ἀνεγράφη καὶ χώρῃ
                     ἐδωρήθη πολλῇ. οἱ δ᾽<gloss>εὐεργέται βασιλέος</gloss><term
                        xml:lang="pers">ὀροσάγγαι</term>καλέονται περσιστί.</seg></p>
            </div>
            <div
               n="86"
               type="chapter">
               <p>περὶ μέν νυν τούτους οὕτω εἶχε. τὸ δὲ πλῆθος τῶν νεῶν ἐν τῇ σαλαμῖνι ἐκεραΐζετο,
                  αἱ μὲν ὑπ᾽ ἀθηναίων διαφθειρόμεναι, αἱ δὲ ὑπ᾽ αἰγινητέων ἅτε γὰρ τῶν μὲν ἑλλήνων
                  σὺν κόσμῳ ναυμαχεόντων καὶ κατὰ τάξιν, τῶν δὲ βαρβάρων οὔτε τεταγμένων ἔτι οὔτε
                  σὺν νόῳ ποιεύντων οὐδέν, ἔμελλε τοιοῦτό σφι συνοίσεσθαι οἷόν περ ἀπέβη. καίτοι
                  ἦσάν γε καὶ ἐγένοντο ταύτην τὴν ἡμέρην μακρῷ ἀμείνονες αὐτοὶ ἑωυτῶν ἢ πρὸς εὐβοίῃ,
                  πᾶς τις προθυμεόμενος καὶ δειμαίνων ξέρξην, ἐδόκεέ τε ἕκαστος ἑωυτὸν θεήσασθαι
                  βασιλέα.</p>
            </div>
            <div
               n="87"
               type="chapter">
               <p>κατὰ μὲν δὴ τοὺς ἄλλους οὐκ ἔχω μετεξετέρους εἰπεῖν ἀτρεκέως ὡς ἕκαστοι τῶν
                  βαρβάρων ἢ τῶν ἑλλήνων ἠγωνίζοντο κατὰ δὲ ἀρτεμισίην τάδε ἐγένετο, ἀπ᾽ ὧν
                  εὐδοκίμησε μᾶλλον ἔτι παρὰ βασιλέϊ. ἐπειδὴ γὰρ ἐς θόρυβον πολλὸν ἀπίκετο τὰ
                  βασιλέος πρήγματα, ἐν τούτῳ τῷ καιρῷ ἡ νηῦς ἡ ἀρτεμισίης ἐδιώκετο ὑπὸ νεὸς
                  ἀττικῆς· καὶ ἣ οὐκ ἔχουσα διαφυγεῖν ἔμπροσθε γὰρ αὐτῆς ἦσαν ἄλλαι νέες φίλιαι, ἡ
                  δὲ αὐτῆς πρὸς τῶν πολεμίων μάλιστα ἐτύγχανε ἐοῦσα , ἔδοξέ οἱ τόδε ποιῆσαι, τὸ καὶ
                  συνήνεικε ποιησάσῃ· διωκομένη γὰρ ὑπὸ τῆς ἀττικῆς φέρουσα ἐνέβαλε νηὶ φιλίῃ ἀνδρῶν
                  τε καλυνδέων καὶ αὐτοῦ ἐπιπλέοντος τοῦ καλυνδέων βασιλέος δαμασιθύμου. εἰ μὲν καί
                  τι νεῖκος πρὸς αὐτόν οἱ ἐγεγόνεε ἔτι περὶ ἑλλήσποντον ἐόντων, οὐ μέντοι ἔχω γε
                  εἰπεῖν, οὔτε εἰ ἐκ προνοίης αὐτὰ ἐποίησε, οὔτε εἰ συνεκύρησε ἡ τῶν καλυνδέων κατὰ
                  τύχην παραπεσοῦσα νηῦς. ὡς δὲ ἐνέβαλέ τε καὶ κατέδυσε, εὐτυχίῃ χρησαμένη διπλὰ
                  ἑωυτὴν ἀγαθὰ ἐργάσατο· ὅ τε γὰρ τῆς ἀττικῆς νεὸς τριήραρχος ὡς εἶδέ μιν
                  ἐμβάλλουσαν νηὶ ἀνδρῶν βαρβάρων, νομίσας τὴν νέα τὴν ἀρτεμισίης ἢ ἑλληνίδα εἶναι ἢ
                  αὐτομολέειν ἐκ τῶν βαρβάρων καὶ αὐτοῖσι ἀμύνειν, ἀποστρέψας πρὸς ἄλλας
                  ἐτράπετο.</p>
            </div>
            <div
               n="88"
               type="chapter">
               <p>τοῦτο μὲν τοιοῦτο αὐτῇ συνήνεικε γενέσθαι, διαφυγεῖν τε καὶ μὴ ἀπολέσθαι, τοῦτο δὲ
                  συνέβη ὥστε κακὸν ἐργασαμένην ἀπὸ τούτων αὐτὴν μάλιστα εὐδοκιμῆσαι παρὰ ξέρξῃ.
                  λέγεται γὰρ βασιλέα θηεύμενον μαθεῖν τὴν νέα ἐμβάλλουσαν, καὶ δή τινα εἰπεῖν τῶν παρεόντων·<q
                     n="356"
                     who="#bystander-Xerxes">δέσποτα, ὁρᾷς ἀρτεμισίην ὡς εὖ ἀγωνίζεται καὶ νέα τῶν
                     πολεμίων κατέδυσε;</q>καὶ τὸν ἐπειρέσθαι εἰ ἀληθέως ἐστὶ ἀρτεμισίης τὸ ἔργον,
                  καὶ τοὺς φάναι, σαφέως τὸ ἐπίσημον τῆς νεὸς ἐπισταμένους· τὴν δὲ διαφθαρεῖσαν
                  ἠπιστέατο εἶναι πολεμίην. τά τε γὰρ ἄλλα, ὡς εἴρηται, αὐτῇ συνήνεικε ἐς εὐτυχίην
                  γενόμενα καὶ τὸ τῶν ἐκ τῆς καλυνδικῆς νεὸς μηδένα ἀποσωθέντα κατήγορον γενέσθαι.
                  ξέρξην δὲ εἰπεῖν λέγεται πρὸς τὰ φραζόμενα·<q
                     n="357"
                     who="#Xerxes">οἱ μὲν ἄνδρες γεγόνασί μοι γυναῖκες, αἱ δὲ γυναῖκες
                  ἄνδρες.</q>ταῦτα μὲν ξέρξην φασὶ εἰπεῖν.</p>
            </div>
            <div
               n="89"
               type="chapter">
               <p>ἐν δὲ τῷ πόνῳ τούτῳ ἀπὸ μὲν ἔθανε ὁ στρατηγὸς ἀριαβίγνης ὁ δαρείου, ξέρξεω ἐὼν
                  ἀδελφεός, ἀπὸ δὲ ἄλλοι πολλοί τε καὶ ὀνομαστοὶ περσέων καὶ μήδων καὶ τῶν ἄλλων
                  συμμάχων, ὀλίγοι δέ τινες καὶ ἑλλήνων· ἅτε γὰρ νέειν ἐπιστάμενοι, τοῖσι αἱ νέες
                  διεφθείροντο, οἱ μὴ ἐν χειρῶν νόμῳ ἀπολλύμενοι ἐς τὴν σαλαμῖνα διένεον· τῶν δὲ
                  βαρβάρων οἱ πολλοὶ ἐν τῇ θαλάσσῃ διεφθάρησαν, νέειν οὐκ ἐπιστάμενοι. ἐπεὶ δὲ αἱ
                  πρῶται ἐς φυγὴν ἐτράποντο, ἐνθαῦτα αἱ πλεῖσται διεφθείροντο· οἱ γὰρ ὄπισθε
                  τεταγμένοι, ἐς τὸ πρόσθε τῇσι νηυσὶ παριέναι πειρώμενοι ὡς ἀποδεξόμενοί τι καὶ
                  αὐτοὶ ἔργον βασιλέϊ, τῇσι σφετέρῃσι νηυσὶ φευγούσῃσι περιέπιπτον.</p>
            </div>
            <div
               n="90"
               type="chapter">
               <p>ἐγένετο δὲ καὶ τόδε ἐν τῷ θορύβῳ τούτῳ· τῶν τινες φοινίκων, τῶν αἱ νέες
                  διεφθάρατο, ἐλθόντες παρὰ βασιλέα διέβαλλον τοὺς ἴωνας, ὡς δι᾽ ἐκείνους ἀπολοίατο
                  αἱ νέες, ὡς προδόντων. συνήνεικε ὦν οὕτω ὥστε ἰώνων τε τοὺς στρατηγοὺς μὴ
                  ἀπολέσθαι φοινίκων τε τοὺς διαβάλλοντας λαβεῖν τοιόνδε μισθόν· ἔτι τούτων ταῦτα
                  λεγόντων ἐνέβαλε νηὶ ἀττικῇ σαμοθρηικίη νηῦς· ἥ τε δὴ ἀττικὴ κατεδύετο καὶ
                  ἐπιφερομένη αἰγιναίη νηῦς κατέδυσε τῶν σαμοθρηίκων τὴν νέα· ἅτε δὲ ἐόντες
                  ἀκοντισταὶ οἱ σαμοθρήικες τοὺς ἐπιβάτας ἀπὸ τῆς καταδυσάσης νεὸς βάλλοντες
                  ἀπήραξαν καὶ ἐπέβησάν τε καὶ ἔσχον αὐτήν. ταῦτα γενόμενα τοὺς ἴωνας ἐρρύσατο· ὡς
                  γὰρ εἶδέ σφεας ξέρξης ἔργον μέγα ἐργασαμένους, ἐτράπετο πρὸς τοὺς φοίνικας οἷα
                  ὑπερλυπεόμενός τε καὶ πάντας αἰτιώμενος, καί σφεων ἐκέλευσε τὰς κεφαλὰς ἀποταμεῖν,
                  ἵνα μὴ αὐτοὶ κακοὶ γενόμενοι τοὺς ἀμείνονας διαβάλλωσι. ὅκως γάρ τινα ἴδοι ξέρξης
                  τῶν ἑωυτοῦ ἔργον τι ἀποδεικνύμενον ἐν τῇ ναυμαχίῃ, κατήμενος ὑπὸ τῷ ὄρεϊ τῷ ἀντίον
                  σαλαμῖνος τὸ καλέεται αἰγάλεως, ἀνεπυνθάνετο τὸν ποιήσαντα, καὶ οἱ γραμματισταὶ
                  ἀνέγραφον πατρόθεν τὸν τριήραρχον καὶ τὴν πόλιν. πρὸς δέ τι καὶ προσελάβετο φίλος
                  ἰώνων ἐὼν ἀριαράμνης ἀνὴρ πέρσης παρεὼν τούτου τοῦ φοινικηίου πάθεος.</p>
            </div>
            <div
               n="91"
               type="chapter">
               <p>οἱ μὲν δὴ πρὸς τοὺς φοίνικας ἐτράποντο ..... τῶν δὲ βαρβάρων ἐς φυγὴν τρεπομένων
                  καὶ ἐκπλεόντων πρὸς τὸ φάληρον<rs
                     type="ethnic">αἰγινῆται</rs>ὑποστάντες ἐν τῷ πορθμῷ ἔργα ἀπεδέξαντο λόγου ἄξια.
                  οἱ μὲν γὰρ ἀθηναῖοι ἐν τῷ θορύβῳ ἐκεράϊζον τάς τε ἀντισταμένας καὶ τὰς φευγούσας
                  τῶν νεῶν, οἱ δὲ<rs
                     type="ethnic">αἰγινῆται</rs>τὰς ἐκπλεούσας· ὅκως δέ τινες τοὺς ἀθηναίους
                  διαφύγοιεν, φερόμενοι ἐσέπιπτον ἐς τοὺς αἰγινήτας.</p>
            </div>
            <div
               n="92"
               type="chapter">
               <p>ἐνθαῦτα συνεκύρεον νέες ἥ τε θεμιστοκλέος διώκουσα νέα, καὶ ἡ πολυκρίτου τοῦ κριοῦ
                  ἀνδρὸς αἰγινήτεω νηὶ ἐμβαλοῦσα σιδωνίῃ, ἥ περ εἷλε τὴν προφυλάσσουσαν ἐπὶ σκιάθῳ
                  τὴν αἰγιναίην, ἐπ᾽ ἧς ἔπλεε πυθέης ὁ ἰσχενόου, τὸν οἱ πέρσαι κατακοπέντα ἀρετῆς
                  εἵνεκα εἶχον ἐν τῇ νηὶ ἐκπαγλεόμενοι· τὸν δὴ περιάγουσα ἅμα τοῖσι πέρσῃσι ἥλω νηῦς
                  ἡ σιδωνίη, ὥστε πυθέην οὕτω σωθῆναι ἐς αἴγιναν. ὡς δὲ ἐσεῖδε τὴν νέα τὴν ἀττικὴν ὁ
                  πολύκριτος, ἔγνω τὸ σημήιον ἰδὼν τῆς στρατηγίδος, καὶ βώσας τὸν θεμιστοκλέα
                  ἐπεκερτόμησε ἐς τῶν αἰγινητέων τὸν μηδισμὸν ὀνειδίζων· ταῦτα μέν νυν νηὶ ἐμβαλὼν ὁ
                  πολύκριτος, ἀπέρριψε ἐς θεμιστοκλέα. οἱ δὲ βάρβαροι τῶν αἱ νέες περιεγένοντο
                  φεύγοντες ἀπίκοντο ἐς φάληρον ὑπὸ τὸν πεζὸν στρατόν.</p>
            </div>
            <div
               n="93"
               type="chapter">
               <p>ἐν δὲ τῇ ναυμαχίῃ ταύτῃ ἤκουσαν ἑλλήνων ἄριστα<rs
                     type="ethnic">αἰγινῆται</rs>, ἐπὶ δὲ ἀθηναῖοι· ἀνδρῶν δὲ πολύκριτός τε ὁ
                  αἰγινήτης καὶ ἀθηναῖοι εὐμένης τε ὁ ἀναγυράσιος καὶ ἀμεινίης παλληνεύς, ὃς καὶ
                  ἀρτεμισίην ἐπεδίωξε. εἰ μέν νυν ἔμαθε ὅτι ἐν ταύτῃ πλέοι ἀρτεμισίη, οὐκ ἂν
                  ἐπαύσατο πρότερον ἢ εἷλέ μιν ἢ καὶ αὐτὸς ἥλω. τοῖσι γὰρ ἀθηναίων τριηράρχοισι
                  παρεκεκέλευστο, πρὸς δὲ καὶ ἄεθλον ἔκειτο μύριαι δραχμαί, ὃς ἄν μιν ζωὴν ἕλῃ·
                  δεινὸν γάρ τι ἐποιεῦντο γυναῖκα ἐπὶ τὰς ἀθήνας στρατεύεσθαι. αὕτη μὲν δή, ὡς
                  πρότερον εἴρηται, διέφυγε· ἦσαν δὲ καὶ οἱ ἄλλοι τῶν αἱ νέες περιεγεγόνεσαν ἐν τῷ
                  φαλήρῳ.</p>
            </div>
            <div
               n="94"
               type="chapter">
               <p>ἀδείμαντον δὲ τὸν κορίνθιον στρατηγὸν λέγουσι ἀθηναῖοι αὐτίκα κατ᾽ ἀρχὰς ὡς
                  συνέμισγον αἱ νέες, ἐκπλαγέντα τε καὶ ὑπερδείσαντα, τὰ ἱστία ἀράμενον οἴχεσθαι
                  φεύγοντα, ἰδόντας δὲ τοὺς κορινθίους τὴν στρατηγίδα φεύγουσαν ὡσαύτως οἴχεσθαι. ὡς
                  δὲ ἄρα φεύγοντας γίνεσθαι τῆς σαλαμινίης κατὰ τὸ ἱρὸν ἀθηναίης σκιράδος,
                  περιπίπτειν σφι κέλητα θείῃ πομπῇ, τὸν οὔτε πέμψαντα φανῆναι οὐδένα, οὔτε τι τῶν
                  ἀπὸ τῆς στρατιῆς εἰδόσι προσφέρεσθαι τοῖσι κορινθίοισι. τῇδε δὲ συμβάλλονται εἶναι
                  θεῖον τὸ πρῆγμα· ὡς γὰρ ἀγχοῦ γενέσθαι τῶν νεῶν, τοὺς ἀπὸ τοῦ κέλητος λέγειν τάδε·<q
                     n="358"
                     who="#sailors">ἀδείμαντε, σὺ μὲν ἀποστρέψας τὰς νέας ἐς φυγὴν ὅρμησαι
                     καταπροδοὺς τοὺς ἕλληνας· οἱ δὲ καὶ δὴ νικῶσι ὅσον αὐτοὶ ἠρῶντο ἐπικρατῆσαι τῶν
                     ἐχθρῶν.</q>ταῦτα δὲ λεγόντων ἀπιστέειν γὰρ τὸν ἀδείμαντον, αὖτις τάδε λέγειν,
                  ὡς αὐτοὶ οἷοί τε εἶεν ἀγόμενοι ὅμηροι ἀποθνῄσκειν ἢν μὴ νικῶντες φαίνωνται οἱ
                  ἕλληνες. οὕτω δὴ ἀποστρέψαντα τὴν νέα αὐτόν τε καὶ τοὺς ἄλλους ἐπ᾽ ἐξεργασμένοισι
                  ἐλθεῖν ἐς τὸ στρατόπεδον. τούτους μὲν τοιαύτη φάτις ἔχει ὑπὸ ἀθηναίων· οὐ μέντοι
                  αὐτοί γε κορίνθιοι ὁμολογέουσι, ἀλλ᾽ ἐν πρώτοισι σφέας αὐτοὺς τῆς ναυμαχίης
                  νομίζουσι γενέσθαι· μαρτυρέει δέ σφι καὶ ἡ ἄλλη ἑλλάς.</p>
            </div>
            <div
               n="95"
               type="chapter">
               <p>ἀριστείδης δὲ ὁ λυσιμάχου, ἀνὴρ ἀθηναῖος, τοῦ καὶ ὀλίγῳ τι πρότερον τούτων
                  ἐπεμνήσθην ὡς ἀνδρὸς ἀρίστου, οὗτος ἐν τῷ θορύβῳ τούτῳ τῷ περὶ σαλαμῖνα γινομένῳ
                  τάδε ἐποίεε· παραλαβὼν πολλοὺς τῶν ὁπλιτέων οἳ παρετετάχατο παρὰ τὴν ἀκτὴν τῆς
                  σαλαμινίης χώρης, γένος ἐόντες ἀθηναῖοι, ἐς τὴν ψυττάλειαν νῆσον ἀπέβησε ἄγων, οἳ
                  τοὺς πέρσας τοὺς ἐν τῇ νησῖδι ταύτῃ κατεφόνευσαν πάντας.</p>
            </div>
            <div
               n="96"
               type="chapter">
               <p>ὡς δὲ ἡ ναυμαχίη διελέλυτο, κατειρύσαντες ἐς τὴν σαλαμῖνα οἱ ἕλληνες τῶν ναυηγίων
                  ὅσα ταύτῃ ἐτύγχανε ἔτι ἐόντα, ἕτοιμοι ἦσαν ἐς ἄλλην ναυμαχίην, ἐλπίζοντες τῇσι
                  περιεούσῃσι νηυσὶ ἔτι χρήσεσθαι βασιλέα. τῶν δὲ ναυηγίων πολλὰ ὑπολαβὼν ἄνεμος
                  ζέφυρος ἐξέφερε τῆς ἀττικῆς ἐπὶ τὴν ἠιόνα τὴν καλεομένην κωλιάδα, ὥστε
                  ἀποπεπλῆσθαι τὸν χρησμὸν τόν τε ἄλλον πάντα τὸν περὶ τῆς ναυμαχίης ταύτης
                  εἰρημένον βάκιδι καὶ μουσαίῳ καὶ δὴ καὶ κατὰ τὰ ναυήγια τὰ ταύτῃ ἐξενειχθέντα τὸ
                  εἰρημένον πολλοῖσι ἔτεσι πρότερον τούτων ἐν χρησμῷ λυσιστράτῳ ἀθηναίῳ ἀνδρὶ
                  χρησμολόγῳ, τὸ ἐλελήθεε πάντας τοὺς ἕλληνας·<q
                     n="359"
                     type="oracle"
                     who="#Lysistratus"><l>κωλιάδες δὲ γυναῖκες ἐρετμοῖσι φρύξουσι.</l><l>τοῦτο δὲ
                        ἔμελλε ἀπελάσαντος βασιλέος ἔσεσθαι.</l></q></p>
            </div>
            <div
               n="97"
               type="chapter">
               <p>ξέρξης δὲ ὡς ἔμαθε τὸ γεγονὸς πάθος, δείσας μή τις τῶν ἰώνων ὑποθῆται τοῖσι ἕλλησι
                  ἢ αὐτοὶ νοήσωσι πλέειν ἐς τὸν ἑλλήσποντον λύσοντες τὰς γεφύρας καὶ ἀπολαμφθεὶς ἐν
                  τῇ εὐρώπῃ κινδυνεύσῃ ἀπολέσθαι, δρησμὸν ἐβούλευε· θέλων δὲ μὴ ἐπίδηλος εἶναι μήτε
                  τοῖσι ἕλλησι μήτε τοῖσι ἑωυτοῦ, ἐς τὴν σαλαμῖνα χῶμα ἐπειρᾶτο διαχοῦν, γαύλους τε
                  φοινικηίους συνέδεε ἵνα ἀντί τε σχεδίης ἔωσι καὶ τείχεος, ἀρτέετό τε ἐς πόλεμον ὡς
                  ναυμαχίην ἄλλην ποιησόμενος. ὁρῶντες δέ μιν πάντες οἱ ἄλλοι ταῦτα πρήσσοντα εὖ
                  ἠπιστέατο ὡς ἐκ παντὸς νόου παρεσκεύασται μένων πολεμήσειν· μαρδόνιον δ᾽ οὐδὲν
                  τούτων ἐλάνθανε ὡς μάλιστα ἔμπειρον ἐόντα τῆς ἐκείνου διανοίης.</p>
            </div>
            <div
               n="98"
               type="chapter">
               <p><seg
                     n="1">ταῦτά τε ἅμα ξέρξης ἐποίεε καὶ ἔπεμπε ἐς πέρσας ἄγγελον ἀγγελέοντα τὴν
                     παρεοῦσάν σφι συμφορήν. τούτων δὲ τῶν ἀγγέλων ἔστι οὐδὲν ὅ τι θᾶσσον
                     παραγίνεται θνητὸν ἐόν· οὕτω τοῖσι πέρσῃσι ἐξεύρηται τοῦτο. λέγουσι γὰρ ὡς
                     ὁσέων ἂν ἡμερέων ᾖ ἡ πᾶσα ὁδός, τοσοῦτοι ἵπποι τε καὶ ἄνδρες διεστᾶσι, κατὰ
                     ἡμερησίην ὁδὸν ἑκάστην ἵππος τε καὶ ἀνὴρ τεταγμένος· τοὺς οὔτε νιφετός, οὐκ
                     ὄμβρος, οὐ καῦμα, οὐ νὺξ ἔργει μὴ οὐ κατανύσαι τὸν προκείμενον αὐτῷ δρόμον τὴν
                     ταχίστην.</seg><seg
                     n="2">ὁ μὲν δὴ πρῶτος δραμὼν παραδιδοῖ τὰ ἐντεταλμένα τῷ δευτέρῳ, ὁ δὲ δεύτερος
                     τῷ τρίτῳ· τὸ δὲ ἐνθεῦτεν ἤδη κατ᾽ ἄλλον καὶ ἄλλον διεξέρχεται παραδιδόμενα,
                     κατά περ παρ᾽ ἕλλησι ..... ἡ λαμπαδηφορίη τὴν τῷ ἡφαίστῳ
                        ἐπιτελέουσι.<gloss>τοῦτο τὸ δράμημα τῶν ἵππων</gloss>καλέουσι πέρσαι<term
                        xml:lang="pers">ἀγγαρήιον</term>.</seg></p>
            </div>
            <div
               n="99"
               type="chapter">
               <p>ἡ μὲν δὴ πρώτη ἐς σοῦσα ἀγγελίη ἀπικομένη, ὡς ἔχοι ἀθήνας ξέρξης, ἔτερψε οὕτω δή
                  τι περσέων τοὺς ὑπολειφθέντας ὡς τάς τε ὁδοὺς μυρσίνῃ πάσας ἐστόρεσαν καὶ ἐθυμίων
                  θυμιήματα καὶ αὐτοὶ ἦσαν ἐν θαλίῃσί τε καὶ εὐπαθείῃσι· ἡ δὲ δευτέρη σφι ἀγγελίη
                  ἐπεσελθοῦσα συνέχεε οὕτω ὥστε τοὺς κιθῶνας κατηρείξαντο πάντες βοῇ τε καὶ οἰμωγῇ
                  ἐχρέωντο ἀπλέτῳ, μαρδόνιον ἐν αἰτίῃ τιθέντες. οὐκ οὕτω δὲ περὶ τῶν νεῶν ἀχθόμενοι
                  ταῦτα οἱ πέρσαι ἐποίευν ὡς περὶ αὐτῷ ξέρξῃ δειμαίνοντες.</p>
            </div>
            <div
               n="100"
               type="chapter">
               <p>καὶ περὶ πέρσας μὲν ἦν ταῦτα τὸν πάντα μεταξὺ χρόνον γινόμενα, μέχρι οὗ ξέρξης
                  αὐτός σφεα ἀπικόμενος ἔπαυσε. μαρδόνιος δὲ ὁρῶν μὲν ξέρξην συμφορὴν μεγάλην ἐκ τῆς
                  ναυμαχίης ποιεύμενον, ὑποπτεύων δὲ αὐτὸν δρησμὸν βουλεύειν ἐκ τῶν ἀθηνέων,
                  φροντίσας πρὸς ἑωυτὸν ὡς δώσει δίκην ἀναγνώσας βασιλέα στρατεύεσθαι ἐπὶ τὴν
                  ἑλλάδα, καί οἱ κρέσσον εἴη ἀνακινδυνεῦσαι ἢ κατεργάσασθαι τὴν ἑλλάδα ἢ αὐτὸν καλῶς
                  τελευτῆσαι τὸν βίον ὑπὲρ μεγάλων αἰωρηθέντα· πλέον μέντοι ἔφερέ οἱ ἡ γνώμη
                  κατεργάσεσθαι τὴν ἑλλάδα. λογισάμενος ὦν ταῦτα προσέφερέ οἱ τὸν λόγον τόνδε·<q
                     n="360"
                     who="#Mardonius">δέσποτα, μήτε λυπέο μήτε συμφορὴν μηδεμίαν μεγάλην ποιεῦ τοῦδε
                     τοῦ γεγονότος εἵνεκα πρήγματος. οὐ γὰρ ξύλων ἀγὼν ὁ τὸ πᾶν φέρων ἐστὶ ἡμῖν,
                     ἀλλ᾽ ἀνδρῶν τε καὶ ἵππων. σοὶ δὲ οὔτε τις τούτων τῶν τὸ πᾶν σφίσι ἤδη δοκεόντων
                     κατεργάσθαι ἀποβὰς ἀπὸ τῶν νεῶν πειρήσεται ἀντιωθῆναι οὔτ᾽ ἐκ τῆς ἠπείρου τῆσδε
                     οὐδείς · οἵ τε ἡμῖν ἠντιώθησαν, ἔδοσαν δίκας. εἰ μέν νυν δοκέει, αὐτίκα
                     πειρώμεθα τῆς πελοποννήσου· εἰ δὲ καὶ δοκέει ἐπισχεῖν, παρέχει ποιέειν ταῦτα.
                     μὴ δὲ δυσθύμεε· οὐ γὰρ ἔστι ἕλλησι οὐδεμία ἔκδυσις μὴ οὐ δόντας λόγον τῶν
                     ἐποίησαν νῦν τε καὶ πρότερον εἶναι σοὺς δούλους. μάλιστα μέν νυν ταῦτα ποίεε·
                     εἰ δ᾽ ἄρα τοι βεβούλευται αὐτὸν ἀπελαύνοντα ἀπάγειν τὴν στρατιήν, ἄλλην ἔχω καὶ
                     ἐκ τῶνδε βουλήν· σὺ πέρσας, βασιλεῦ, μὴ ποιήσῃς καταγελάστους γενέσθαι ἕλλησι.
                     οὐδὲν γὰρ ἐν πέρσῃσι τέοισι δεδήληταί τοι τῶν πρηγμάτων, οὐδὲ ἐρέεις ὅκου
                     ἐγενόμεθα ἄνδρες κακοί· εἰ δὲ φοίνικές τε καὶ αἰγύπτιοι καὶ κύπριοί τε καὶ
                     κίλικες κακοὶ ἐγένοντο, οὐδὲν πρὸς πέρσας τοῦτο προσήκει τὸ πάθος. ἤδη ὦν,
                     ἐπειδὴ οὐ πέρσαι τοι αἴτιοί εἰσι, ἐμοὶ πείθεο· εἴ τοι δέδοκται μὴ παραμένειν,
                     σὺ μὲν ἐς ἤθεα τὰ σεωυτοῦ ἀπέλαυνε τῆς στρατιῆς ἀπάγων τὸ πολλόν, ἐμὲ δὲ σοὶ
                     χρὴ τὴν ἑλλάδα παρασχεῖν δεδουλωμένην, τριήκοντα μυριάδας τοῦ στρατοῦ
                     ἀπολεξάμενον.</q></p>
            </div>
            <div
               n="101"
               type="chapter">
               <p>ταῦτα ἀκούσας ξέρξης ὡς ἐκ κακῶν ἐχάρη τε καὶ ἥσθη, πρὸς μαρδόνιόν τε
                  βουλευσάμενος ἔφη ὑποκρινέεσθαι ὁκότερον ποιήσει τούτων. ὡς δὲ ἐβουλεύετο ἅμα
                  περσέων τοῖσι ἐπικλήτοισι, ἔδοξέ οἱ καὶ ἀρτεμισίην ἐπὶ συμβουλὴν μεταπέμψασθαι,
                  ὅτι πρότερον ἐφαίνετο μούνη νοέουσα τὰ ποιητέα ἦν. ὡς δὲ ἀπίκετο ἡ ἀρτεμισίη,
                  μεταστησάμενος τοὺς ἄλλους, τούς τε συμβούλους περσέων καὶ τοὺς δορυφόρους, ἔλεξε
                  ξέρξης τάδε·<q
                     n="361"
                     who="#Xerxes">κελεύει με μαρδόνιος μένοντα αὐτοῦ πειρᾶσθαι τῆς πελοποννήσου,
                     λέγων ὥς μοι πέρσαι τε καὶ ὁ πεζὸς στρατὸς οὐδενὸς μεταίτιοι πάθεός εἰσι, ἀλλὰ
                     βουλομένοισί σφι γένοιτ᾽ ἂν ἀπόδεξις. ἐμὲ ὦν ἢ ταῦτα κελεύει ποιέειν, ἢ αὐτὸς
                     ἐθέλει τριήκοντα μυριάδας ἀπολεξάμενος τοῦ στρατοῦ παρασχεῖν μοι τὴν ἑλλάδα
                     δεδουλωμένην, αὐτὸν δέ με κελεύει ἀπελαύνειν σὺν τῷ λοιπῷ στρατῷ ἐς ἤθεα τὰ
                     ἐμά. σὺ ὦν ἐμοί καὶ γὰρ περὶ τῆς ναυμαχίης εὖ συνεβούλευσας τῆς γενομένης οὐκ
                     ἐῶσα ποιέεσθαι νῦν τε συμβούλευσον ὁκότερα ποιέων ἐπιτύχω εὖ
                  βουλευσάμενος.</q></p>
            </div>
            <div
               n="102"
               type="chapter">
               <p>ὁ μὲν ταῦτα συνεβουλεύετο, ἡ δὲ λέγει τάδε·<q
                     n="362"
                     who="#Artemisia">βασιλεῦ, χαλεπὸν μέν ἐστι συμβουλευομένῳ τυχεῖν τὰ ἄριστα
                     εἴπασαν. ἐπὶ μέντοι τοῖσι κατήκουσι πρήγμασι δοκέει μοι αὐτὸν μέν σε ἀπελαύνειν
                     ὀπίσω, μαρδόνιον δέ, εἰ ἐθέλει τε καὶ ὑποδέκεται ταῦτα ποιήσειν, αὐτοῦ
                     καταλιπεῖν σὺν τοῖσι ἐθέλει. τοῦτο μὲν γάρ, ἢν καταστρέψηται τά φησι θέλειν καί
                     οἱ προχωρήσῃ τὰ νοέων λέγει, σὸν τὸ ἔργον, ὦ δέσποτα, γίνεται· οἱ γὰρ σοὶ
                     δοῦλοι κατεργάσαντο· τοῦτο δέ, ἢν τὰ ἐναντία τῆς μαρδονίου γνώμης γένηται,
                     οὐδεμία συμφορὴ μεγάλη ἔσται, σέο τε περιεόντος καὶ ἐκείνων τῶν πρηγμάτων τῶν
                     περὶ οἶκον τὸν σόν· ἢν γὰρ σύ τε περιῇς καὶ οἶκος ὁ σός, πολλοὺς πολλάκις
                     ἀγῶνας δραμέονται περὶ σφέων αὐτῶν οἱ ἕλληνες. μαρδονίου δέ, ἤν τι πάθῃ, λόγος
                     οὐδεὶς γίνεται· οὐδέ τι νικῶντες οἱ ἕλληνες νικῶσι, δοῦλον σὸν ἀπολέσαντες· σὺ
                     δέ, τῶν εἵνεκα τὸν στόλον ἐποιήσαο, πυρώσας τὰς ἀθήνας ἀπελᾷς.</q></p>
            </div>
            <div
               n="103"
               type="chapter">
               <p>ἥσθη τε δὴ τῇ συμβουλίῃ ξέρξης· λέγουσα γὰρ ἐπετύγχανε τά περ αὐτὸς ἐνόεε. οὐδὲ
                  γὰρ εἰ πάντες καὶ πᾶσαι συνεβούλευον αὐτῷ μένειν, ἔμενε ἂν δοκέειν ἐμοί· οὕτω
                  καταρρωδήκεε. ἐπαινέσας δὲ τὴν ἀρτεμισίην, ταύτην μὲν ἀποστέλλει ἄγουσαν αὐτοῦ
                  τοὺς παῖδας ἐς ἔφεσον· νόθοι γάρ τινες παῖδές οἱ συνείποντο.</p>
            </div>
            <div
               n="104"
               type="chapter">
               <p>συνέπεμπε δὲ τοῖσι παισὶ φύλακον ἑρμότιμον, γένος μὲν ἐόντα πηδασέα, φερόμενον δὲ
                  οὐ τὰ δεύτερα τῶν εὐνούχων παρὰ βασιλέϊ· οἱ δὲ πηδασέες οἰκέουσι ὑπὲρ
                  ἁλικαρνησσοῦ. ἐν δὲ τοῖσι πηδάσοισι τούτοισι τοιόνδε συμφέρεται πρῆγμα γίνεσθαι·
                  ἐπεὰν τοῖσι ἀμφικτυόσι πᾶσι τοῖσι ἀμφὶ ταύτης οἰκέουσι τῆς πόλιος μέλλῃ τι ἐντὸς
                  χρόνου ἔσεσθαι χαλεπόν, τότε ἡ ἱρηίη αὐτόθι τῆς ἀθηναίης φύει πώγωνα μέγαν. τοῦτο
                  δέ σφι δὶς ἤδη ἐγένετο.</p>
            </div>
            <div
               n="105"
               type="chapter">
               <p>ἐκ τούτων δὴ τῶν πηδασέων ὁ ἑρμότιμος ἦν τῷ μεγίστη τίσις ἤδη ἀδικηθέντι ἐγένετο
                  πάντων τῶν ἡμεῖς ἴδμεν. ἁλόντα γὰρ αὐτὸν ὑπὸ πολεμίων καὶ πωλεόμενον ὠνέεται
                  πανιώνιος, ἀνὴρ χῖος, ὃς τὴν ζόην κατεστήσατο ἀπ᾽ ἔργων ἀνοσιωτάτων· ὅκως γὰρ
                  κτήσαιτο παῖδας εἴδεος ἐπαμμένους, ἐκταμὼν ἀγινέων ἐπώλεε ἐς σάρδις τε καὶ ἔφεσον
                  χρημάτων μεγάλων· παρὰ γὰρ τοῖσι βαρβάροισι τιμιώτεροί εἰσι οἱ εὐνοῦχοι πίστιος
                  εἵνεκα τῆς πάσης τῶν ἐνορχέων. ἄλλους τε δὴ ὁ πανιώνιος ἐξέταμε πολλούς, ἅτε
                  ποιεύμενος ἐκ τούτου τὴν ζόην, καὶ δὴ καὶ τοῦτον. καὶ οὐ γὰρ τὰ πάντα ἐδυστύχεε ὁ
                  ἑρμότιμος, ἀπικνέεται ἐκ τῶν σαρδίων παρὰ βασιλέα μετ᾽ ἄλλων δώρων· χρόνου δὲ
                  προϊόντος, πάντων τῶν εὐνούχων ἐτιμήθη μάλιστα παρὰ ξέρξῃ.</p>
            </div>
            <div
               n="106"
               type="chapter">
               <p>ὡς δὲ τὸ στράτευμα τὸ περσικὸν ὅρμα βασιλεὺς ἐπὶ τὰς ἀθήνας ἐὼν ἐν σάρδισι,
                  ἐνθαῦτα καταβὰς κατὰ δή τι πρῆγμα ὁ ἑρμότιμος ἐς γῆν τῆς μυσίης, τὴν χῖοι μὲν
                  νέμονται, ἀταρνεὺς δὲ καλέεται, εὑρίσκει τὸν πανιώνιον ἐνθαῦτα. ἐπιγνοὺς δὲ ἔλεγε
                  πρὸς αὐτὸν πολλοὺς καὶ φιλίους λόγους, πρῶτα μέν οἱ καταλέγων ὅσα αὐτὸς δι᾽
                  ἐκεῖνον ἔχοι ἀγαθά, δεύτερα δέ οἱ ὑπισχνεόμενος ἀντὶ τούτων ὅσα μιν ἀγαθὰ ποιήσει,
                  ἢν κομίσας τοὺς οἰκέτας οἰκέῃ ἐκείνῃ· ὥστε ὑποδεξάμενον ἄσμενον τοὺς λόγους τὸν
                  πανιώνιον κομίσαι τὰ τέκνα καὶ τὴν γυναῖκα. ὡς δὲ ἅμα πανοικίῃ μιν περιέλαβε,
                  ἔλεγε ὁ ἑρμότιμος τάδε·<q
                     n="363"
                     who="#Hermotimus">ὦ πάντων ἀνδρῶν ἤδη μάλιστα ἀπ᾽ ἔργων ἀνοσιωτάτων τὸν βίον
                     κτησάμενε, τί σε ἐγὼ κακὸν ἢ αὐτὸς ἢ τῶν ἐμῶν τις σε προγόνων ἐργάσατο, ἢ σὲ ἢ
                     τῶν σῶν τινα, ὅτι με ἀντ᾽ ἀνδρὸς ἐποίησας τὸ μηδὲν εἶναι; ἐδόκεές τε θεοὺς
                     λήσειν οἷα ἐμηχανῶ τότε; οἵ σε ποιήσαντα ἀνόσια, νόμῳ δικαίῳ χρεώμενοι,
                     ὑπήγαγον ἐς χεῖρας τὰς ἐμάς, ὥστε σε μὴ μέμψεσθαι τὴν ἀπ᾽ ἐμέο τοι ἐσομένην
                     δίκην.</q>ὡς δέ οἱ ταῦτα ὠνείδισε, ἀχθέντων τῶν παίδων ἐς ὄψιν, ἠναγκάζετο ὁ
                  πανιώνιος τῶν ἑωυτοῦ παίδων, τεσσέρων ἐόντων, τὰ αἰδοῖα ἀποτάμνειν· ἀναγκαζόμενος
                  δὲ ἐποίεε ταῦτα· αὐτοῦ τε, ὡς ταῦτα ἐργάσατο, οἱ παῖδες ἀναγκαζόμενοι ἀπέταμνον.
                  πανιώνιον μέν νυν οὕτω περιῆλθε ἥ τε τίσις καὶ ὁ ἑρμότιμος.</p>
            </div>
            <div
               n="107"
               type="chapter">
               <p>ξέρξης δὲ ὡς τοὺς παῖδας ἐπέτρεψε ἀρτεμισίῃ ἀπάγειν ἐς ἔφεσον, καλέσας μαρδόνιον
                  ἐκέλευσέ μιν τῆς στρατιῆς διαλέγειν τοὺς βούλεται, καὶ ποιέειν τοῖσι λόγοισι τὰ
                  ἔργα πειρώμενον ὅμοια. ταύτην μὲν τὴν ἡμέρην ἐς τοσοῦτο ἐγίνετο, τῆς δὲ νυκτὸς
                  κελεύσαντος βασιλέος τὰς νέας οἱ στρατηγοὶ ἐκ τοῦ φαλήρου ἀνῆγον ὀπίσω ἐς τὸν
                  ἑλλήσποντον, ὡς τάχεος εἶχε ἕκαστος, διαφυλαξούσας τὰς σχεδίας πορευθῆναι βασιλέϊ.
                  ἐπεὶ δὲ ἀγχοῦ ἦσαν ζωστῆρος πλέοντες οἱ βάρβαροι, ἀνατείνουσι γὰρ ἄκραι λεπταὶ τῆς
                  ἠπείρου ταύτης, ἔδοξάν τε νέας εἶναι καὶ ἔφευγον ἐπὶ πολλόν· χρόνῳ δὲ μαθόντες ὅτι
                  οὐ νέες εἶεν ἀλλ᾽ ἄκραι, συλλεχθέντες ἐκομίζοντο.</p>
            </div>
            <div
               n="108"
               type="chapter">
               <p>ὡς δὲ ἡμέρη ἐγίνετο, ὁρῶντες οἱ ἕλληνες κατὰ χώρην μένοντα τὸν στρατὸν τὸν πεζὸν
                  ἤλπιζον καὶ τὰς νέας εἶναι περὶ φάληρον, ἐδόκεόν τε ναυμαχήσειν σφέας παραρτέοντό
                  τε ὡς ἀλεξησόμενοι. ἐπεὶ δὲ ἐπύθοντο τὰς νέας οἰχωκυίας, αὐτίκα μετὰ ταῦτα ἐδόκεε
                  ἐπιδιώκειν. τὸν μέν νυν ναυτικὸν τὸν ξέρξεω στρατὸν οὐκ ἐπεῖδον διώξαντες μέχρι
                  ἄνδρου, ἐς δὲ τὴν ἄνδρον ἀπικόμενοι ἐβουλεύοντο. θεμιστοκλέης μέν νυν γνώμην
                  ἀπεδείκνυτο διὰ νήσων τραπομένους καὶ ἐπιδιώξαντας τὰς νέας πλέειν ἰθέως ἐπὶ τὸν
                  ἑλλήσποντον λύσοντας τὰς γεφύρας· εὐρυβιάδης δὲ τὴν ἐναντίην ταύτῃ γνώμην ἐτίθετο,
                  λέγων ὡς εἰ λύσουσι τὰς σχεδίας, τοῦτ᾽ ἂν μέγιστον πάντων σφεῖς κακὸν τὴν ἑλλάδα
                  ἐργασαίατο· εἰ γὰρ ἀναγκασθείη ἀπολαμφθεὶς ὁ πέρσης μένειν ἐν τῇ εὐρώπῃ, πειρῷτο
                  ἂν ἡσυχίην μὴ ἄγειν, ὡς ἄγοντι μέν οἱ ἡσυχίην οὔτε τι προχωρέειν οἷόν τε ἔσται τῶν
                  πρηγμάτων οὔτε τις κομιδὴ τὸ ὀπίσω φανήσεται, λιμῷ τέ οἱ ἡ στρατιὴ διαφθερέεται,
                  ἐπιχειρέοντι δὲ αὐτῷ καὶ ἔργου ἐχομένῳ πάντα τὰ κατὰ τὴν εὐρώπην οἷά τε ἔσται
                  προσχωρῆσαι κατὰ πόλις τε καὶ κατὰ ἔθνεα, ἤτοι ἁλισκομένων γε ἢ πρὸ τούτου
                  ὁμολογεόντων· τροφήν τε ἕξειν σφέας τὸν ἐπέτειον αἰεὶ τὸν τῶν ἑλλήνων καρπόν. ἀλλὰ
                  δοκέειν γὰρ νικηθέντα τῇ ναυμαχίῃ οὐ μενέειν ἐν τῇ εὐρώπῃ τὸν πέρσην· ἐατέον ὦν
                  εἶναι φεύγειν, ἐς ὃ ἔλθῃ φεύγων ἐς τὴν ἑωυτοῦ· τὸ ἐνθεῦτεν δὲ περὶ τῆς ἐκείνου
                  ποιέεσθαι ἤδη τὸν ἀγῶνα ἐκέλευε. ταύτης δὲ εἴχοντο τῆς γνώμης καὶ πελοποννησίων
                  τῶν ἄλλων οἱ στρατηγοί.</p>
            </div>
            <div
               n="109"
               type="chapter">
               <p>ὡς δὲ ἔμαθε ὅτι οὐ πείσει τούς γε πολλοὺς πλέειν ἐς τὸν ἑλλήσποντον ὁ
                  θεμιστοκλέης, μεταβαλὼν πρὸς τοὺς ἀθηναίους οὗτοι γὰρ μάλιστα ἐκπεφευγότων
                  περιημέκτεον ὁρμέατό τε ἐς τὸν ἑλλήσποντον πλέειν καὶ ἐπὶ σφέων αὐτῶν βαλόμενοι,
                  εἰ οἱ ἄλλοι μὴ βουλοίατο ἔλεγέ σφι τάδε·<q
                     n="364"
                     who="#Themistocles">καὶ αὐτὸς ἤδη πολλοῖσι παρεγενόμην καὶ πολλῷ πλέω ἀκήκοα
                     τοιάδε γενέσθαι, ἄνδρας ἐς ἀναγκαίην ἀπειληθέντας νενικημένους ἀναμάχεσθαί τε
                     καὶ ἀναλαμβάνειν τὴν προτέρην κακότητα. ἡμεῖς δέ εὕρημα γὰρ εὑρήκαμεν ἡμέας τε
                     αὐτοὺς καὶ τὴν ἑλλάδα, νέφος τοσοῦτο ἀνθρώπων ἀνωσάμενοι μὴ διώκωμεν ἄνδρας
                     φεύγοντας. τάδε γὰρ οὐκ ἡμεῖς κατεργασάμεθα, ἀλλὰ θεοί τε καὶ ἥρωες, οἳ
                     ἐφθόνησαν ἄνδρα ἕνα τῆς τε ἀσίης καὶ τῆς εὐρώπης βασιλεῦσαι, ἐόντα ἀνόσιόν τε
                     καὶ ἀτάσθαλον· ὃς τά τε ἱρὰ καὶ τὰ ἴδια ἐν ὁμοίῳ ἐποιέετο, ἐμπιπράς τε καὶ
                     καταβάλλων τῶν θεῶν τὰ ἀγάλματα· ὃς καὶ τὴν θάλασσαν ἀπεμαστίγωσε πέδας τε
                     κατῆκε. ἀλλ᾽, εὖ γὰρ ἔχει ἐς τὸ παρεὸν ἡμῖν, νῦν μὲν ἐν τῇ ἑλλάδι καταμείναντας
                     ἄμεινον ἔσται ἡμέων τε αὐτῶν ἐπιμεληθῆναι καὶ τῶν οἰκετέων· καί τις οἰκίην τε
                     ἀναπλασάσθω καὶ σπόρου ἀνακῶς ἐχέτω, παντελέως ἀπελάσας τὸν βάρβαρον. ἅμα δὲ τῷ
                     ἔαρι καταπλέωμεν ἐπὶ ἑλλησπόντου καὶ ἰωνίης.</q>ταῦτα ἔλεγε ἀποθήκην μέλλων
                  ποιήσεσθαι ἐς τὸν πέρσην, ἵνα, ἢν ἄρα τί μιν καταλαμβάνῃ πρὸς ἀθηναίων πάθος, ἔχῃ
                  ἀποστροφήν· τά περ ὦν καὶ ἐγένετο. θεμιστοκλέης μὲν ταῦτα λέγων διέβαλλε, ἀθηναῖοι
                  δὲ ἐπείθοντο· ἐπειδὴ γὰρ καὶ πρότερον, δεδογμένος εἶναι σοφός, ἐφάνη ἐὼν ἀληθέως
                  σοφός τε καὶ εὔβουλος, πάντως ἕτοιμοι ἦσαν λέγοντι πείθεσθαι.</p>
            </div>
            <div
               n="110"
               type="chapter">
               <p>ὡς δὲ οὗτοί οἱ ἀνεγνωσμένοι ἦσαν, αὐτίκα μετὰ ταῦτα ὁ θεμιστοκλέης ἄνδρας ἀπέπεμπε
                  ἔχοντας πλοῖον, τοῖσι ἐπίστευε σιγᾶν ἐς πᾶσαν βάσανον ἀπικομένοισι τὰ αὐτὸς
                  ἐνετείλατο βασιλέϊ φράσαι· τῶν καὶ σίκιννος ὁ οἰκέτης αὖτις ἐγένετο· οἳ ἐπείτε
                  ἀπίκοντο πρὸς τὴν ἀττικήν, οἱ μὲν κατέμενον ἐπὶ τῷ πλοίῳ, σίκιννος δὲ ἀναβὰς παρὰ
                  ξέρξην ἔλεγε τάδε·<q
                     n="365"
                     who="#Sicinnus">ἔπεμψέ με θεμιστοκλέης ὁ νεοκλέος, στρατηγὸς μὲν ἀθηναίων, ἀνὴρ
                     δὲ τῶν συμμάχων πάντων ἄριστος καὶ σοφώτατος, φράσοντά τοι ὅτι θεμιστοκλέης ὁ
                     ἀθηναῖος σοὶ βουλόμενος ὑπουργέειν ἔσχε τοὺς ἕλληνας τὰς νέας βουλομένους
                     διώκειν καὶ τὰς ἐν ἑλλησπόντῳ γεφύρας λύειν. καὶ νῦν κατ᾽ ἡσυχίην πολλὴν
                     κομίζεο.</q></p>
            </div>
            <div
               n="111"
               type="chapter">
               <p>οἱ μὲν ταῦτα σημήναντες ἀπέπλεον ὀπίσω.</p>
               <p>οἱ δὲ ἕλληνες, ἐπείτε σφι ἀπέδοξε μήτ᾽ ἐπιδιώκειν ἔτι προσωτέρω τῶν βαρβάρων τὰς
                  νέας μήτε πλέειν ἐς τὸν ἑλλήσποντον λύσοντας τὸν πόρον, τὴν ἄνδρον περικατέατο
                  ἐξελεῖν ἐθέλοντες. πρῶτοι γὰρ ἄνδριοι νησιωτέων αἰτηθέντες πρὸς θεμιστοκλέος
                  χρήματα οὐκ ἔδοσαν, ἀλλὰ προϊσχομένου θεμιστοκλέος λόγον τόνδε, ὡς ἥκοιεν ἀθηναῖοι
                  περὶ ἑωυτοὺς ἔχοντες δύο θεοὺς μεγάλους, πειθώ τε καὶ ἀναγκαίην, οὕτω τέ σφι κάρτα
                  δοτέα εἶναι χρήματα, ὑπεκρίναντο πρὸς ταῦτα λέγοντες ὡς κατὰ λόγον ἦσαν ἄρα αἱ
                  ἀθῆναι μεγάλαι τε καὶ εὐδαίμονες, εἰ καὶ θεῶν χρηστῶν ἥκοιεν εὖ· ἐπεὶ ἀνδρίους γε
                  εἶναι γεωπείνας ἐς τὰ μέγιστα ἀνήκοντας, καὶ θεοὺς δύο ἀχρήστους οὐκ ἐκλείπειν
                  σφέων τὴν νῆσον ἀλλ᾽ αἰεὶ φιλοχωρέειν, πενίην τε καὶ ἀμηχανίην, καὶ τούτων τῶν
                  θεῶν ἐπηβόλους ἐόντας ἀνδρίους οὐ δώσειν χρήματα· οὐδέκοτε γὰρ ἂν τῆς ἑωυτῶν
                  ἀδυναμίης τὴν ἀθηναίων δύναμιν εἶναι κρέσσω. οὗτοι μὲν δὴ ταῦτα ὑποκρινάμενοι καὶ
                  οὐ δόντες τὰ χρήματα ἐπολιορκέοντο.</p>
            </div>
            <div
               n="112"
               type="chapter">
               <p>θεμιστοκλέης δέ, οὐ γὰρ ἐπαύετο πλεονεκτέων, ἐσπέμπων ἐς τὰς ἄλλας νήσους
                  ἀπειλητηρίους λόγους αἴτεε χρήματα διὰ τῶν αὐτῶν ἀγγέλων χρεώμενος τοῖσι καὶ πρὸς
                  ἀνδρίους ἐχρήσατο, λέγων ὡς εἰ μὴ δώσουσι τὸ αἰτεόμενον, ἐπάξει σφι τὴν στρατιὴν
                  τῶν ἑλλήνων καὶ πολιορκέων ἐξαιρήσει. λέγων ταῦτα συνέλεγε χρήματα μεγάλα παρὰ
                  καρυστίων τε καὶ παρίων, οἳ πυνθανόμενοι τήν τε ἄνδρον ὡς πολιορκέοιτο διότι
                  ἐμήδισε, καὶ θεμιστοκλέα ὡς εἴη ἐν αἴνῃ μεγίστῃ τῶν στρατηγῶν, δείσαντες ταῦτα
                  ἔπεμπον χρήματα. εἰ δὲ δή τινες καὶ ἄλλοι ἔδοσαν νησιωτέων, οὐκ ἔχω εἰπεῖν· δοκέω
                  δέ τινας καὶ ἄλλους δοῦναι καὶ οὐ τούτους μούνους. καίτοι καρυστίοισί γε οὐδὲ
                  τούτου εἵνεκα τοῦ κακοῦ ὑπερβολὴ ἐγένετο· πάριοι δὲ θεμιστοκλέα χρήμασι ἱλασάμενοι
                  διέφυγον τὸ στράτευμα. θεμιστοκλέης μέν νυν ἐξ ἄνδρου ὁρμώμενος χρήματα παρὰ
                  νησιωτέων ἐκτᾶτο λάθρῃ τῶν ἄλλων στρατηγῶν.</p>
            </div>
            <div
               n="113"
               type="chapter">
               <p>οἱ δ᾽ ἀμφὶ ξέρξην ἐπισχόντες ἡμέρας ὀλίγας μετὰ τὴν ναυμαχίην ἐξήλαυνον ἐς
                  βοιωτοὺς τὴν αὐτὴν ὁδόν. ἔδοξε γὰρ μαρδονίῳ ἅμα μὲν προπέμψαι βασιλέα, ἅμα δὲ
                  ἀνωρίην εἶναι τοῦ ἔτεος πολεμέειν, χειμερίσαι τε ἄμεινον εἶναι ἐν θεσσαλίῃ, καὶ
                  ἔπειτα ἅμα τῷ ἔαρι πειρᾶσθαι τῆς πελοποννήσου. ὡς δὲ ἀπίκατο ἐς τὴν θεσσαλίην,
                  ἐνθαῦτα μαρδόνιος ἐξελέγετο πρώτους μὲν τοὺς μυρίους πέρσας τοὺς ἀθανάτους
                  καλεομένους, πλὴν ὑδάρνεος τοῦ στρατηγοῦ οὗτος γὰρ οὐκ ἔφη λείψεσθαι βασιλέος ,
                  μετὰ δὲ τῶν ἄλλων περσέων τοὺς θωρηκοφόρους καὶ τὴν ἵππον τὴν χιλίην, καὶ μήδους
                  τε καὶ σάκας καὶ βακτρίους τε καὶ ἰνδούς, καὶ τὸν πεζὸν καὶ τὴν ἵππον. ταῦτα μὲν
                  ἔθνεα ὅλα εἵλετο· ἐκ δὲ τῶν ἄλλων συμμάχων ἐξελέγετο κατ᾽ ὀλίγους, τοῖσι εἴδεά τε
                  ὑπῆρχε διαλέγων καὶ εἰ τέοισί τι χρηστὸν συνῄδεε πεποιημένον. ἓν δὲ πλεῖστον ἔθνος
                  πέρσας αἱρέετο, ἄνδρας στρεπτοφόρους τε καὶ ψελιοφόρους, ἐπὶ δὲ μήδους. οὗτοι δὲ
                  πλῆθος μὲν οὐκ ἐλάσσονες ἦσαν τῶν περσέων, ῥώμῃ δὲ ἥσσονες · ὥστε σύμπαντας
                  τριήκοντα μυριάδας γενέσθαι σὺν ἱππεῦσι.</p>
            </div>
            <div
               n="114"
               type="chapter">
               <p>ἐν δὲ τούτῳ τῷ χρόνῳ ἐν τῷ μαρδόνιός τε τὴν στρατιὴν διέκρινε καὶ ξέρξης ἦν περὶ
                  θεσσαλίην, χρηστήριον ἐληλύθεε ἐκ δελφῶν λακεδαιμονίοισι, ξέρξην αἰτέειν δίκας τοῦ
                  λεωνίδεω φόνου καὶ τὸ διδόμενον ἐξ ἐκείνου δέκεσθαι. πέμπουσι δὴ κήρυκα τὴν
                  ταχίστην σπαρτιῆται, ὃς ἐπειδὴ κατέλαβε ἐοῦσαν ἔτι πᾶσαν τὴν στρατιὴν ἐν θεσσαλίῃ,
                  ἐλθὼν ἐς ὄψιν τὴν ξέρξεω ἔλεγε τάδε·<q
                     n="366"
                     who="#herald-Spartiates">ὦ βασιλεῦ μήδων, λακεδαιμόνιοί τέ σε καὶ ἡρακλεῖδαι οἱ
                     ἀπὸ σπάρτης αἰτέουσι φόνου δίκας, ὅτι σφέων τὸν βασιλέα ἀπέκτεινας ῥυόμενον τὴν
                     ἑλλάδα.</q>ὁ δὲ γελάσας τε καὶ κατασχὼν πολλὸν χρόνον, ὥς οἱ ἐτύγχανε παρεστεὼς
                  μαρδόνιος, δεικνὺς ἐς τοῦτον εἶπε·<q
                     n="367"
                     who="#Xerxes">τοιγάρ σφι μαρδόνιος ὅδε δίκας δώσει τοιαύτας οἵας ἐκείνοισι
                     πρέπει.</q></p>
            </div>
            <div
               n="115"
               type="chapter">
               <p>ὁ μὲν δὴ δεξάμενος τὸ ῥηθὲν ἀπαλλάσσετο. ξέρξης δὲ μαρδόνιον ἐν θεσσαλίῃ καταλιπὼν
                  αὐτὸς ἐπορεύετο κατὰ τάχος ἐς τὸν ἑλλήσποντον, καὶ ἀπικνέεται ἐς τὸν πόρον τῆς
                  διαβάσιος ἐν πέντε καὶ τεσσεράκοντα ἡμέρῃσι, ἀπάγων τῆς στρατιῆς οὐδὲν μέρος ὡς
                  εἰπεῖν. ὅκου δὲ πορευόμενοι γινοίατο καὶ κατ᾽ οὕστινας ἀνθρώπους, τὸν τούτων
                  καρπὸν ἁρπάζοντες ἐσιτέοντο· εἰ δὲ καρπὸν μηδένα εὕροιεν, οἱ δὲ τὴν ποίην τὴν ἐκ
                  τῆς γῆς ἀναφυομένην· καὶ τῶν δενδρέων τὸν φλοιὸν περιλέποντες καὶ τὰ φύλλα
                  καταδρέποντες κατήσθιον, ὁμοίως τῶν τε ἡμέρων καὶ τῶν ἀγρίων, καὶ ἔλειπον οὐδέν·
                  ταῦτα δ᾽ ἐποίευν ὑπὸ λιμοῦ. ἐπιλαβὼν δὲ λοιμός τε τὸν στρατὸν καὶ δυσεντερίη κατ᾽
                  ὁδὸν ἔφθειρε· τοὺς δὲ καὶ νοσέοντας αὐτῶν κατέλειπε, ἐπιτάσσων τῇσι πόλισι ἵνα
                  ἑκάστοτε γίνοιτο ἐλαύνων μελεδαίνειν τε καὶ τρέφειν, ἐν θεσσαλίῃ τέ τινας καὶ ἐν
                  μακεδονίῃ καὶ ἐν σίρι τῆς παιονίης. ἔνθα καὶ τὸ ἱρὸν ἅρμα καταλιπὼν τοῦ διὸς ὅτε
                  ἐπὶ τὴν ἑλλάδα ἤλαυνε, ἀπιὼν οὐκ ἀπέλαβε, ἀλλὰ δόντες οἱ παίονες τοῖσι θρήιξι
                  ἀπαιτέοντος ξέρξεω ἔφασαν νεμομένας ἁρπασθῆναι ὑπὸ τῶν ἄνω θρηίκων τῶν περὶ τὰς
                  πηγὰς τοῦ στρυμόνος οἰκημένων.</p>
            </div>
            <div
               n="116"
               type="chapter">
               <p>ἔνθα καὶ ὁ τῶν βισαλτέων βασιλεὺς γῆς τε τῆς κρηστωνικῆς θρῆιξ ἔργον ὑπερφυὲς
                  ἐργάσατο· ὃς οὔτε αὐτὸς ἔφη τῷ ξέρξῃ ἑκὼν εἶναι δουλεύσειν ἀλλ᾽ οἴχετο ἄνω ἐς τὸ
                  ὄρος τὴν ῥοδόπην, τοῖσί τε παισὶ ἀπηγόρευε μὴ στρατεύεσθαι ἐπὶ τὴν ἑλλάδα. οἱ δέ,
                  ἀλογήσαντες ἢ ἄλλως σφι θυμὸς ἐγένετο θεήσασθαι τὸν πόλεμον, ἐστρατεύοντο ἅμα τῷ
                  πέρσῃ· ἐπεὶ δὲ ἀνεχώρησαν ἀσινέες πάντες ἓξ ἐόντες, ἐξώρυξε αὐτῶν ὁ πατὴρ τοὺς
                  ὀφθαλμοὺς διὰ τὴν αἰτίην ταύτην·</p>
            </div>
            <div
               n="117"
               type="chapter">
               <p>καὶ οὗτοι μὲν τοῦτον τὸν μισθὸν ἔλαβον. οἱ δὲ πέρσαι ὡς ἐκ τῆς θρηίκης πορευόμενοι
                  ἀπίκοντο ἐπὶ τὸν πόρον, ἐπειγόμενοι τὸν ἑλλήσποντον τῇσι νηυσὶ διέβησαν ἐς ἄβυδον·
                  τὰς γὰρ σχεδίας οὐκ εὗρον ἔτι ἐντεταμένας ἀλλ᾽ ὑπὸ χειμῶνος διαλελυμένας. ἐνθαῦτα
                  δὲ κατεχόμενοι σιτία τε πλέω ἢ κατ᾽ ὁδὸν ἐλάγχανον, οὐδένα τε κόσμον ἐμπιπλάμενοι
                  καὶ ὕδατα μεταβάλλοντες ἀπέθνῃσκον τοῦ στρατοῦ τοῦ περιεόντος πολλοί. οἱ δὲ λοιποὶ
                  ἅμα ξέρξῃ ἀπικνέονται ἐς σάρδις.</p>
            </div>
            <div
               n="118"
               type="chapter">
               <p>ἔστι δὲ καὶ ἄλλος ὅδε λόγος λεγόμενος, ὡς ἐπειδὴ ξέρξης ἀπελαύνων ἐξ ἀθηνέων
                  ἀπίκετο ἐς ἠιόνα τὴν ἐπὶ στρυμόνι, ἐνθεῦτεν οὐκέτι ὁδοιπορίῃσι διεχρᾶτο, ἀλλὰ τὴν
                  μὲν στρατιὴν ὑδάρνεϊ ἐπιτρέπει ἀπάγειν ἐς τὸν ἑλλήσποντον, αὐτὸς δ᾽ ἐπὶ νεὸς
                  φοινίσσης ἐπιβὰς ἐκομίζετο ἐς τὴν ἀσίην. πλέοντα δέ μιν ἄνεμον στρυμονίην
                  ὑπολαβεῖν μέγαν καὶ κυματίην. καὶ δὴ μᾶλλον γάρ τι χειμαίνεσθαι, γεμούσης τῆς νεὸς
                  ὥστε ἐπὶ τοῦ καταστρώματος ἐπεόντων συχνῶν περσέων τῶν σὺν ξέρξῃ κομιζομένων,
                  ἐνθαῦτα ἐς δεῖμα πεσόντα τὸν βασιλέα εἰρέσθαι βώσαντα τὸν κυβερνήτην εἴ τις ἔστι
                  σφι σωτηρίη· καὶ τὸν εἶπαι·<q
                     n="368"
                     who="#ship-steersman">δέσποτα, οὐκ ἔστι οὐδεμία, εἰ μὴ τούτων ἀπαλλαγή τις
                     γένηται τῶν πολλῶν ἐπιβατέων.</q>καὶ ξέρξην λέγεται ἀκούσαντα ταῦτα εἶπαι·<q
                     n="369"
                     who="#Xerxes">ἄνδρες πέρσαι, νῦν τις διαδεξάτω ὑμέων βασιλέος κηδόμενος· ἐν
                     ὑμῖν γὰρ ἔοικε εἶναι ἐμοὶ ἡ σωτηρίη.</q>τὸν μὲν ταῦτα λέγειν, τοὺς δὲ
                  προσκυνέοντας ἐκπηδᾶν ἐς τὴν θάλασσαν, καὶ τὴν νέα ἐπικουφισθεῖσαν οὕτω δὴ
                  ἀποσωθῆναι ἐς τὴν ἀσίην. ὡς δὲ ἐκβῆναι τάχιστα ἐς γῆν τὸν ξέρξην, ποιῆσαι τοιόνδε·
                  ὅτι μὲν ἔσωσε βασιλέος τὴν ψυχήν, δωρήσασθαι χρυσέῃ στεφάνῃ τὸν κυβερνήτην, ὅτι δὲ
                  περσέων πολλοὺς ἀπώλεσε, ἀποταμεῖν τὴν κεφαλὴν αὐτοῦ.</p>
            </div>
            <div
               n="119"
               type="chapter">
               <p>οὗτος δὲ ἄλλος λόγος λέγεται περὶ τοῦ ξέρξεω νόστου, οὐδαμῶς ἔμοιγε πιστός, οὔτε
                  ἄλλως οὔτε τὸ περσέων τοῦτο πάθος. εἰ γὰρ δὴ ταῦτα οὕτω εἰρέθη ἐκ τοῦ κυβερνήτεω
                  πρὸς ξέρξην, ἐν μυρίῃσι γνώμῃσι μίαν οὐκ ἔχω ἀντίξοον μὴ οὐκ ἂν ποιῆσαι βασιλέα
                  τοιόνδε, τοὺς μὲν ἐκ τοῦ καταστρώματος καταβιβάσαι ἐς κοίλην νέα, ἐόντας πέρσας
                  καὶ περσέων τοὺς πρώτους, τῶν δ᾽ ἐρετέων, ἐόντων φοινίκων, ὅκως οὐκ ἂν ἴσον πλῆθος
                  τοῖσι πέρσῃσι ἐξέβαλε ἐς τὴν θάλασσαν. ἀλλ᾽ ὁ μέν, ὡς καὶ πρότερόν μοι εἴρηται,
                  ὁδῷ χρεώμενος ἅμα τῷ ἄλλῳ στρατῷ ἀπενόστησε ἐς τὴν ἀσίην.</p>
            </div>
            <div
               n="120"
               type="chapter">
               <p>μέγα δὲ καὶ τόδε μαρτύριον· φαίνεται γὰρ ξέρξης ἐν τῇ ὀπίσω κομιδῇ ἀπικόμενος ἐς
                  ἄβδηρα καὶ ξεινίην τέ σφι συνθέμενος καὶ δωρησάμενος αὐτοὺς ἀκινάκῃ τε χρυσέῳ καὶ
                  τιήρῃ χρυσοπάστῳ· καί, ὡς αὐτοὶ λέγουσι ἀβδηρῖται, λέγοντες ἔμοιγε οὐδαμῶς πιστά,
                  πρῶτον ἐλύσατο τὴν ζώνην φεύγων ἐξ ἀθηνέων ὀπίσω, ὡς ἐν ἀδείῃ ἐών. τὰ δὲ ἄβδηρα
                  ἵδρυται πρὸς τοῦ ἑλλησπόντου μᾶλλον τοῦ στρυμόνος καὶ τῆς ἠιόνος, ὅθεν δή μίν φασι
                  ἐπιβῆναι ἐπὶ τὴν νέα.</p>
            </div>
            <div
               n="121"
               type="chapter">
               <p>οἱ δὲ ἕλληνες, ἐπείτε οὐκ οἷοί τε ἐγίνοντο ἐξελεῖν τὴν ἄνδρον, τραπόμενοι ἐς
                  κάρυστον καὶ δηιώσαντες αὐτῶν τὴν χώρην ἀπαλλάσσοντο ἐς σαλαμῖνα. πρῶτα μέν νυν
                  τοῖσι θεοῖσι ἐξεῖλον ἀκροθίνια ἄλλα τε καὶ τριήρεας τρεῖς φοινίσσας, τὴν μὲν ἐς
                  ἰσθμὸν ἀναθεῖναι, ἥ περ ἔτι καὶ ἐς ἐμὲ ἦν, τὴν δὲ ἐπὶ σούνιον, τὴν δὲ τῷ αἴαντι
                  αὐτοῦ ἐς σαλαμῖνα. μετὰ δὲ τοῦτο διεδάσαντο τὴν ληίην καὶ τὰ ἀκροθίνια ἀπέπεμψαν
                  ἐς δελφούς, ἐκ τῶν ἐγένετο ἀνδριὰς ἔχων ἐν τῇ χειρὶ ἀκρωτήριον νεός, ἐὼν μέγαθος
                  δυώδεκα πήχεων· ἕστηκε δὲ οὗτος τῇ περ ὁ μακεδὼν ἀλέξανδρος ὁ χρύσεος.</p>
            </div>
            <div
               n="122"
               type="chapter">
               <p>πέμψαντες δὲ ἀκροθίνια οἱ ἕλληνες ἐς δελφοὺς ἐπειρώτων τὸν θεὸν κοινῇ εἰ λελάβηκε
                  πλήρεα καὶ ἀρεστὰ τὰ ἀκροθίνια. ὁ δὲ παρ᾽ ἑλλήνων μὲν τῶν ἄλλων ἔφησε ἔχειν, παρὰ
                  αἰγινητέων δὲ οὔ, ἀλλὰ ἀπαίτεε αὐτοὺς τὰ ἀριστήια τῆς ἐν σαλαμῖνι ναυμαχίης.<rs
                     type="ethnic">αἰγινῆται</rs>δὲ πυθόμενοι ἀνέθεσαν ἀστέρας χρυσέους, οἳ ἐπὶ
                  ἱστοῦ χαλκέου ἑστᾶσι τρεῖς ἐπὶ τῆς γωνίης, ἀγχοτάτω τοῦ κροισείου κρητῆρος.</p>
            </div>
            <div
               n="123"
               type="chapter">
               <p>μετὰ δὲ τὴν διαίρεσιν τῆς ληίης ἔπλεον οἱ ἕλληνες ἐς τὸν ἰσθμὸν ἀριστήια δώσοντες
                  τῷ ἀξιωτάτῳ γενομένῳ ἑλλήνων ἀνὰ τὸν πόλεμον τοῦτον. ὡς δὲ ἀπικόμενοι οἱ στρατηγοὶ
                  διενέμοντο τὰς ψήφους ἐπὶ τοῦ ποσειδέωνος τῷ βωμῷ, τὸν πρῶτον καὶ τὸν δεύτερον
                  κρινέοντες ἐκ πάντων, ἐνθαῦτα πᾶς τις αὐτῶν ἑωυτῷ ἐτίθετο τὴν ψῆφον, αὐτὸς ἕκαστος
                  δοκέων ἄριστος γενέσθαι· δεύτερα δὲ οἱ πολλοὶ συνεξέπιπτον θεμιστοκλέα κρίνοντες·
                  οἱ μὲν δὴ ἐμουνοῦντο, θεμιστοκλέης δὲ δευτερείοισι ὑπερεβάλλετο πολλόν.</p>
            </div>
            <div
               n="124"
               type="chapter">
               <p>οὐ βουλομένων δὲ ταῦτα κρίνειν τῶν ἑλλήνων φθόνῳ, ἀλλ᾽ ἀποπλεόντων ἑκάστων ἐς τὴν
                  ἑωυτῶν ἀκρίτων, ὅμως θεμιστοκλέης ἐβώσθη τε καὶ ἐδοξώθη εἶναι ἀνὴρ πολλὸν ἑλλήνων
                  σοφώτατος ἀνὰ πᾶσαν τὴν ἑλλάδα. ὅτι δὲ νικῶν οὐκ ἐτιμήθη πρὸς τῶν ἐν σαλαμῖνι
                  ναυμαχησάντων, αὐτίκα μετὰ ταῦτα ἐς λακεδαίμονα ἀπίκετο θέλων τιμηθῆναι· καί μιν
                  λακεδαιμόνιοι καλῶς μὲν ὑπεδέξαντο, μεγάλως δὲ ἐτίμησαν. ἀριστήια μέν νυν ἔδοσαν
                  ἀνδρηίης μὲν εὐρυβιάδῃ ἐλαίης στέφανον, σοφίης δὲ καὶ δεξιότητος θεμιστοκλέϊ, καὶ
                  τούτῳ στέφανον ἐλαίης· ἐδωρήσαντό τέ μιν ὄχῳ τῷ ἐν σπάρτῃ καλλιστεύοντι·
                  αἰνέσαντες δὲ πολλά, προέπεμψαν ἀπιόντα τριηκόσιοι σπαρτιητέων λογάδες, οὗτοι οἵ
                  περ ἱππέες καλέονται, μέχρι οὔρων τῶν τεγεητικῶν· μοῦνον δὴ τοῦτον πάντων ἀνθρώπων
                  τῶν ἡμεῖς ἴδμεν σπαρτιῆται προέπεμψαν.</p>
            </div>
            <div
               n="125"
               type="chapter">
               <p>ὡς δὲ ἐκ τῆς λακεδαίμονος ἀπίκετο ἐς τὰς ἀθήνας, ἐνθαῦτα τιμόδημος ἀφιδναῖος, τῶν
                  ἐχθρῶν μὲν τῶν θεμιστοκλέος ἐών, ἄλλως δὲ οὐ τῶν ἐπιφανέων ἀνδρῶν, φθόνῳ
                  καταμαργέων ἐνείκεε τὸν θεμιστοκλέα, τὴν ἐς λακεδαίμονα ἄπιξιν προφέρων, ὡς διὰ
                  τὰς ἀθήνας ἔχοι τὰ γέρεα τὰ παρὰ λακεδαιμονίων, ἀλλ᾽ οὐ δι᾽ ἑωυτόν. ὁ δὲ, ἐπείτε
                  οὐκ ἐπαύετο λέγων ταῦτα ὁ τιμόδημος, εἶπε·<q
                     n="370"
                     who="#Themistocles">οὕτω ἔχει τοι· οὔτ᾽ ἂν ἐγὼ ἐὼν βελβινίτης ἐτιμήθην οὕτω
                     πρὸς σπαρτιητέων, οὔτ᾽ ἂν σύ, ὤνθρωπε, ἐὼν ἀθηναῖος.</q></p>
            </div>
            <div
               n="126"
               type="chapter">
               <p>ταῦτα μέν νυν ἐς τοσοῦτο ἐγένετο. ἀρτάβαζος δὲ ὁ<persName>φαρνάκεος</persName>,
                  ἀνὴρ ἐν πέρσῃσι λόγιμος καὶ πρόσθε ἐών, ἐκ δὲ τῶν πλαταιικῶν καὶ μᾶλλον ἔτι
                  γενόμενος, ἔχων ἓξ μυριάδας στρατοῦ τοῦ μαρδόνιος ἐξελέξατο, προέπεμπε βασιλέα
                  μέχρι τοῦ πόρου. ὡς δὲ ὁ μὲν ἦν ἐν τῇ ἀσίῃ, ὁ δὲ ὀπίσω πορευόμενος κατὰ τὴν
                  παλλήνην ἐγίνετο, ἅτε μαρδονίου τε χειμερίζοντος περὶ θεσσαλίην τε καὶ μακεδονίην
                  καὶ οὐδέν κω κατεπείγων αὐτὸς ἥκειν ἐς τὸ ἄλλο στρατόπεδον, οὐκ ἐδικαίου ἐντυχὼν
                  ἀπεστεῶσι ποτειδαιήτῃσι μὴ οὐκ ἐξανδραποδίσασθαί σφεας. οἱ γὰρ ποτειδαιῆται, ὡς
                  βασιλεὺς παρεξεληλάκεε καὶ ὁ ναυτικὸς τοῖσι πέρσῃσι οἰχώκεε φεύγων ἐκ σαλαμῖνος,
                  ἐκ τοῦ φανεροῦ ἀπέστασαν ἀπὸ τῶν βαρβάρων· ὣς δὲ καὶ οἱ ἄλλοι οἱ τὴν παλλήνην
                  ἔχοντες. ἐνθαῦτα δὴ ἀρτάβαζος ἐπολιόρκεε τὴν ποτείδαιαν.</p>
            </div>
            <div
               n="127"
               type="chapter">
               <p>ὑποπτεύσας δὲ καὶ τοὺς ὀλυνθίους ἀπίστασθαι ἀπὸ βασιλέος, καὶ ταύτην ἐπολιόρκεε·
                  εἶχον δὲ αὐτὴν βοττιαῖοι οἱ ἐκ τοῦ θερμαίου κόλπου ἐξαναστάντες ὑπὸ μακεδόνων.
                  ἐπεὶ δέ σφεας εἷλε πολιορκέων, κατέσφαξε ἐξαγαγὼν ἐς λίμνην, τὴν δὲ πόλιν
                  παραδιδοῖ κριτοβούλῳ τορωναίῳ ἐπιτροπεύειν καὶ τῷ χαλκιδικῷ γένεϊ· καὶ οὕτω
                  ὄλυνθον χαλκιδέες ἔσχον.</p>
            </div>
            <div
               n="128"
               type="chapter">
               <p>ἐξελὼν δὲ ταύτην ὁ ἀρτάβαζος τῇ ποτειδαίῃ ἐντεταμένως προσεῖχε· προσέχοντι δέ οἱ
                  προθύμως συντίθεται προδοσίην τιμόξεινος ὁ τῶν σκιωναίων στρατηγός, ὅντινα μὲν
                  τρόπον ἀρχὴν ἔγωγε οὐκ ἔχω εἰπεῖν οὐ γὰρ ὦν λέγεται , τέλος μέντοι τοιάδε ἐγίνετο·
                  ὅκως βυβλίον γράψειε ἢ τιμόξεινος ἐθέλων παρὰ ἀρτάβαζον πέμψαι ἢ ἀρτάβαζος παρὰ
                  τιμόξεινον, τοξεύματος παρὰ τὰς γλυφίδας περιειλίξαντες καὶ πτερώσαντες τὸ βυβλίον
                  ἐτόξευον ἐς συγκείμενον χωρίον. ἐπάϊστος δὲ ἐγένετο ὁ τιμόξεινος προδιδοὺς τὴν
                  ποτείδαιαν· τοξεύων γὰρ ὁ ἀρτάβαζος ἐς τὸ συγκείμενον, ἁμαρτὼν τοῦ χωρίου τούτου
                  βάλλει ἀνδρὸς ποτειδαιήτεω τὸν ὦμον, τὸν δὲ βληθέντα περιέδραμε ὅμιλος, οἷα φιλέει
                  γίνεσθαι ἐν πολέμῳ, οἳ αὐτίκα τὸ τόξευμα λαβόντες, ὡς ἔμαθον τὸ βυβλίον, ἔφερον
                  ἐπὶ τοὺς στρατηγούς· παρῆν δὲ καὶ τῶν ἄλλων παλληναίων συμμαχίη. τοῖσι δὲ
                  στρατηγοῖσι ἐπιλεξαμένοισι τὸ βυβλίον καὶ μαθοῦσι τὸν αἴτιον τῆς προδοσίης ἔδοξε
                  μὴ καταπλέξαι τιμόξεινον προδοσίῃ τῆς σκιωναίων πόλιος εἵνεκα, μὴ νομιζοίατο εἶναι
                  σκιωναῖοι ἐς τὸν μετέπειτα χρόνον αἰεὶ προδόται.</p>
            </div>
            <div
               n="129"
               type="chapter">
               <p>ὁ μὲν δὴ τοιούτῳ τρόπῳ ἐπάϊστος ἐγεγόνεε· ἀρταβάζῳ δὲ ἐπειδὴ πολιορκέοντι
                  ἐγεγόνεσαν τρεῖς μῆνες, γίνεται ἄμπωτις τῆς θαλάσσης μεγάλη καὶ χρόνον ἐπὶ πολλόν·
                  ἰδόντες δὲ οἱ βάρβαροι τέναγος γενόμενον παρήισαν ἐς τὴν παλλήνην. ὡς δὲ τὰς δύο
                  μὲν μοίρας διοδοιπορήκεσαν, ἔτι δὲ τρεῖς ὑπόλοιποι ἦσαν τὰς διελθόντας χρῆν εἶναι
                  ἔσω ἐν τῇ παλλήνῃ, ἐπῆλθε πλημμυρὶς τῆς θαλάσσης μεγάλη, ὅση οὐδαμά κω, ὡς οἱ
                  ἐπιχώριοι λέγουσι, πολλάκις γινομένη. οἱ μὲν δὴ νέειν αὐτῶν οὐκ ἐπιστάμενοι
                  διεφθείροντο, τοὺς δὲ ἐπισταμένους οἱ ποτειδαιῆται ἐπιπλώσαντες πλοίοισι ἀπώλεσαν.
                  αἴτιον δὲ λέγουσι οἱ ποτειδαιῆται τῆς τε ῥηχίης καὶ τῆς πλημμυρίδος καὶ τοῦ
                  περσικοῦ πάθεος γενέσθαι τόδε, ὅτι τοῦ ποσειδέωνος ἐς τὸν νηὸν καὶ τὸ ἄγαλμα τὸ ἐν
                  τῷ προαστείῳ ἠσέβησαν οὗτοι τῶν περσέων οἵ περ καὶ διεφθάρησαν ὑπὸ τῆς θαλάσσης·
                  αἴτιον δὲ τοῦτο λέγοντες εὖ λέγειν ἔμοιγε δοκέουσι. τοὺς δὲ περιγενομένους ἀπῆγε
                  ἀρτάβαζος ἐς θεσσαλίην παρὰ μαρδόνιον.</p>
            </div>
            <div
               n="130"
               type="chapter">
               <p>οὗτοι μὲν οἱ προπέμψαντες βασιλέα οὕτω ἔπρηξαν.</p>
               <p>ὁ δὲ ναυτικὸς ὁ ξέρξεω ὁ περιγενόμενος, ὡς προσέμειξε τῇ ἀσίῃ φεύγων ἐκ σαλαμῖνος
                  καὶ βασιλέα τε καὶ τὴν στρατιὴν ἐκ χερσονήσου διεπόρθμευσε ἐς ἄβυδον, ἐχειμέριζε
                  ἐν κύμῃ. ἔαρος δὲ ἐπιλάμψαντος πρώιος συνελέγετο ἐς σάμον· αἱ δὲ τῶν νεῶν καὶ
                  ἐχειμέρισαν αὐτοῦ. περσέων δὲ καὶ μήδων οἱ πλέονες ἐπεβάτευον· στρατηγοὶ δέ σφι
                  ἐπῆλθον μαρδόντης τε ὁ βαγαίου καὶ ἀρταΰντης ὁ ἀρταχαίεω· συνῆρχε δὲ τούτοισι καὶ
                  ἀδελφιδέος ἀρταΰντεω αὐτοῦ προσελομένου, ἰθαμίτρης. ἅτε δὲ μεγάλως πληγέντες, οὐ
                  προήισαν ἀνωτέρω τὸ πρὸς ἑσπέρης, οὐδ᾽ ἐπηνάγκαζε οὐδείς, ἀλλ᾽ ἐν τῇ σάμῳ
                  κατήμενοι ἐφύλασσον τὴν ἰωνίην μὴ ἀποστῇ, νέας ἔχοντες σὺν τῇσι ἰάσι τριηκοσίας.
                  οὐ μὲν οὐδὲ προσεδέκοντο τοὺς ἕλληνας ἐλεύσεσθαι ἐς τὴν ἰωνίην ἀλλ᾽ ἀποχρήσειν σφι
                  τὴν ἑωυτῶν φυλάσσειν, σταθμούμενοι ὅτι σφέας οὐκ ἐπεδίωξαν φεύγοντας ἐκ σαλαμῖνος
                  ἀλλ᾽ ἄσμενοι ἀπαλλάσσοντο. κατὰ μέν νυν τὴν θάλασσαν ἑσσωμένοι ἦσαν τῷ θυμῷ, πεζῇ
                  δὲ ἐδόκεον πολλῷ κρατήσειν τὸν μαρδόνιον· ἐόντες δὲ ἐν σάμῳ ἅμα μὲν ἐβουλεύοντο εἴ
                  τι δυναίατο κακὸν τοὺς πολεμίους ποιέειν, ἅμα δὲ καὶ ὠτακούστεον ὅκῃ πεσέεται τὰ
                  μαρδονίου πρήγματα.</p>
            </div>
            <div
               n="131"
               type="chapter">
               <p>τοὺς δὲ ἕλληνας τό τε ἔαρ γινόμενον ἤγειρε καὶ μαρδόνιος ἐν θεσσαλίῃ ἐών. ὁ μὲν δὴ
                  πεζὸς οὔκω συνελέγετο, ὁ δὲ ναυτικὸς ἀπίκετο ἐς αἴγιναν, νέες ἀριθμὸν δέκα καὶ
                  ἑκατόν. στρατηγὸς δὲ καὶ ναύαρχος ἦν<persName>λευτυχίδης</persName>ὁ μενάρεος τοῦ
                  ἡγησίλεω τοῦ ἱπποκρατίδεω τοῦ λευτυχίδεω τοῦ ἀναξίλεω τοῦ ἀρχιδήμου τοῦ
                  ἀναξανδρίδεω τοῦ θεοπόμπου τοῦ νικάνδρου τοῦ χαρίλεω τοῦ εὐνόμου τοῦ πολυδέκτεω
                  τοῦ πρυτάνιος τοῦ εὐρυφῶντος τοῦ προκλέος τοῦ ἀριστοδήμου τοῦ ἀριστομάχου τοῦ
                  κλεοδαίου τοῦ ὕλλου τοῦ<persName>ἡρακλέος</persName>, ἐὼν τῆς ἑτέρης οἰκίης τῶν
                  βασιλέων. οὗτοι πάντες, πλὴν τῶν ἑπτὰ τῶν μετὰ λευτυχίδεα πρώτων καταλεχθέντων, οἱ
                  ἄλλοι βασιλέες ἐγένοντο σπάρτης. ἀθηναίων δὲ ἐστρατήγεε ξάνθιππος ὁ ἀρίφρονος.</p>
            </div>
            <div
               n="132"
               type="chapter">
               <p>ὡς δὲ παρεγένοντο ἐς τὴν αἴγιναν πᾶσαι αἱ νέες, ἀπίκοντο ἰώνων ἄγγελοι ἐς τὸ
                  στρατόπεδον τῶν ἑλλήνων, οἳ καὶ ἐς σπάρτην ὀλίγῳ πρότερον τούτων ἀπικόμενοι
                  ἐδέοντο λακεδαιμονίων ἐλευθεροῦν τὴν ἰωνίην· τῶν καὶ ἡρόδοτος ὁ βασιληίδεω ἦν· οἳ
                  στασιῶται σφίσι γενόμενοι ἐπεβούλευον θάνατον στράττι τῷ χίου τυράννῳ, ἐόντες
                  ἀρχὴν ἑπτά· ἐπιβουλεύοντες δὲ ὡς φανεροὶ ἐγένοντο ἐξενείκαντος τὴν ἐπιχείρησιν
                  ἑνὸς τῶν μετεχόντων, οὕτω δὴ οἱ λοιποὶ ἓξ ἐόντες ὑπεξέσχον ἐκ τῆς χίου καὶ ἐς
                  σπάρτην τε ἀπίκοντο καὶ δὴ καὶ τότε ἐς τὴν αἴγιναν, τῶν ἑλλήνων δεόμενοι
                  καταπλῶσαι ἐς τὴν ἰωνίην· οἳ προήγαγον αὐτοὺς μόγις μέχρι δήλου. τὸ γὰρ προσωτέρω
                  πᾶν δεινὸν ἦν τοῖσι ἕλλησι οὔτε τῶν χώρων ἐοῦσι ἐμπείροισι, στρατιῆς τε πάντα πλέα
                  ἐδόκεε εἶναι· τὴν δὲ σάμον ἐπιστέατο δόξῃ καὶ ἡρακλέας στήλας ἴσον ἀπέχειν.
                  συνέπιπτε δὲ τοιοῦτο ὥστε τοὺς μὲν βαρβάρους τὸ πρὸς ἑσπέρης ἀνωτέρω σάμου μὴ
                  τολμᾶν ἀναπλῶσαι καταρρωδηκότας, τοὺς δὲ ἕλληνας χρηιζόντων τῶν χίων τὸ πρὸς τὴν
                  ἠῶ κατωτέρω δήλου· οὕτω δέος τὸ μέσον ἐφύλασσέ σφεων.</p>
            </div>
            <div
               n="133"
               type="chapter">
               <p>οἱ μὲν δὴ ἕλληνες ἔπλεον ἐς τὴν δῆλον, μαρδόνιος δὲ περὶ τὴν θεσσαλίην ἐχείμαζε.
                  ἐνθεῦτεν δὲ ὁρμώμενος ἔπεμπε κατὰ τὰ χρηστήρια ἄνδρα εὐρωμέα γένος, τῷ οὔνομα ἦν
                  μῦς, ἐντειλάμενος πανταχῇ μιν χρησόμενον ἐλθεῖν τῶν οἷά τε ἦν σφι ἀποπειρήσασθαι.
                  ὅ τι μὲν βουλόμενος ἐκμαθεῖν πρὸς τῶν χρηστηρίων ταῦτα ἐνετέλλετο, οὐκ ἔχω φράσαι·
                  οὐ γὰρ ὦν λέγεται· δοκέω δ᾽ ἔγωγε περὶ τῶν παρεόντων πρηγμάτων καὶ οὐκ ἄλλων πέρι
                  πέμψαι.</p>
            </div>
            <div
               n="134"
               type="chapter">
               <p>οὗτος ὁ μῦς ἔς τε λεβάδειαν φαίνεται ἀπικόμενος καὶ μισθῷ πείσας τῶν ἐπιχωρίων
                  ἄνδρα καταβῆναι παρὰ τροφώνιον, καὶ ἐς ἄβας τὰς φωκέων ἀπικόμενος ἐπὶ τὸ
                  χρηστήριον. καὶ δὴ καὶ ἐς θήβας πρῶτα ὡς ἀπίκετο, τοῦτο μὲν τῷ ἰσμηνίῳ ἀπόλλωνι
                  ἐχρήσατο ἔστι δὲ κατά περ ἐν ὀλυμπίῃ ἐμπύροισι αὐτόθι χρηστηριάζεσθαι , τοῦτο δὲ
                  ξεῖνόν τινα καὶ οὐ θηβαῖον χρήμασι πείσας κατεκοίμησε ἐς ἀμφιάρεω. θηβαίων δὲ
                  οὐδενὶ ἔξεστι μαντεύεσθαι αὐτόθι διὰ τόδε· ἐκέλευσέ σφεας ὁ ἀμφιάρεως διὰ
                  χρηστηρίων ποιεύμενος ὁκότερα βούλονται ἑλέσθαι τούτων, ἑωυτῷ ἢ ἅτε μάντι χρᾶσθαι
                  ἢ ἅτε συμμάχῳ, τοῦ ἑτέρου ἀπεχομένους· οἱ δὲ σύμμαχόν μιν εἵλοντο εἶναι· διὰ τοῦτο
                  μὲν οὐκ ἔξεστι θηβαίων οὐδενὶ αὐτόθι ἐγκατακοιμηθῆναι.</p>
            </div>
            <div
               n="135"
               type="chapter">
               <p>τότε δὲ θῶμά μοι μέγιστον γενέσθαι λέγεται ὑπὸ θηβαίων· ἐλθεῖν ἄρα τὸν εὐρωμέα
                  μῦν, περιστρωφώμενον πάντα τὰ χρηστήρια, καὶ ἐς τοῦ πτῴου ἀπόλλωνος τὸ τέμενος.
                  τοῦτο δὲ τὸ ἱρὸν καλέεται μὲν πτῷον, ἔστι δὲ θηβαίων, κεῖται δὲ ὑπὲρ τῆς κωπαΐδος
                  λίμνης πρὸς ὄρεϊ ἀγχοτάτω ἀκραιφίης πόλιος. ἐς τοῦτο τὸ ἱρὸν ἐπείτε παρελθεῖν τὸν
                  καλεόμενον τοῦτον μῦν, ἕπεσθαι δέ οἱ τῶν ἀστῶν αἱρετοὺς ἄνδρας τρεῖς ἀπὸ τοῦ
                  κοινοῦ ὡς ἀπογραψομένους τὰ θεσπιεῖν ἔμελλε, καὶ πρόκατε τὸν πρόμαντιν βαρβάρῳ
                  γλώσσῃ χρᾶν. καὶ τοὺς μὲν ἑπομένους τῶν θηβαίων ἐν θώματι ἔχεσθαι ἀκούοντας
                  βαρβάρου γλώσσης ἀντὶ ἑλλάδος, οὐδὲ ἔχειν ὅ τι χρήσωνται τῷ παρεόντι πρήγματι· τὸν
                  δὲ εὐρωμέα μῦν, ἐξαρπάσαντα παρ᾽ αὐτῶν τὴν ἐφέροντο δέλτον, τὰ λεγόμενα ὑπὸ τοῦ
                  προφήτεω γράφειν ἐς αὐτὴν, φάναι δὲ καρίῃ μιν γλώσσῃ χρᾶν· συγγραψάμενον δὲ
                  οἴχεσθαι ἀπιόντα ἐς θεσσαλίην.</p>
            </div>
            <div
               n="136"
               type="chapter">
               <p>μαρδόνιος δὲ ἐπιλεξάμενος ὅ τι δὴ λέγοντα ἦν τὰ χρηστήρια, μετὰ ταῦτα ἔπεμψε
                  ἄγγελον ἐς ἀθήνας ἀλέξανδρον τὸν ἀμύντεω ἄνδρα μακεδόνα, ἅμα μὲν ὅτι οἱ προσκηδέες
                  οἱ πέρσαι ἦσαν ἀλεξάνδρου γὰρ ἀδελφεὴν γυγαίην, ἀμύντεω δὲ
                     θυγατέρα,<persName>βουβάρης</persName>ἀνὴρ πέρσης ἔσχε, ἐκ τῆς οἱ ἐγεγόνεε
                  ἀμύντης ὁ ἐν τῇ ἀσίῃ, ἔχων τὸ οὔνομα τὸ τοῦ μητροπάτορος, τῷ δὴ ἐκ βασιλέος τῆς
                  φρυγίης ἐδόθη ἀλάβαστρα πόλις μεγάλη νέμεσθαι , ἅμα δὲ ὁ μαρδόνιος πυθόμενος ὅτι
                  πρόξεινός τε εἴη ἐκεῖ καὶ εὐεργέτης ὁ ἀλέξανδρος ἔπεμπε. τοὺς γὰρ ἀθηναίους οὕτω
                  ἐδόκεε μάλιστα προσκτήσεσθαι, λεών τε πολλὸν ἄρα ἀκούων εἶναι καὶ ἄλκιμον, τά τε
                  κατὰ τὴν θάλασσαν συντυχόντα σφι παθήματα κατεργασαμένους μάλιστα ἀθηναίους
                  ἐπίστατο. τούτων δὲ προσγενομένων κατήλπιζε εὐπετέως τῆς θαλάσσης κρατήσειν, τά
                  περ ἂν καὶ ἦν, πεζῇ τε ἐδόκεε πολλῷ εἶναι κρέσσων· οὕτω τε ἐλογίζετο κατύπερθέ οἱ
                  τὰ πρήγματα ἔσεσθαι τῶν ἑλληνικῶν. τάχα δ᾽ ἂν καὶ τὰ χρηστήρια ταῦτά οἱ προλέγοι,
                  συμβουλεύοντα σύμμαχον τὸν ἀθηναῖον ποιέεσθαι· τοῖσι δὴ πειθόμενος ἔπεμπε.</p>
            </div>
            <div
               n="137"
               type="chapter">
               <p>τοῦ δὲ ἀλεξάνδρου τούτου ἕβδομος γενέτωρ περδίκκης ἐστὶ ὁ κτησάμενος τῶν μακεδόνων
                  τὴν τυραννίδα τρόπῳ τοιῷδε. ἐξ ἄργεος ἔφυγον ἐς ἰλλυριοὺς τῶν τημένου ἀπογόνων
                  τρεῖς ἀδελφεοί, γαυάνης τε καὶ ἀέροπος καὶ περδίκκης· ἐκ δὲ ἰλλυριῶν ὑπερβαλόντες
                  ἐς τὴν ἄνω μακεδονίην ἀπίκοντο ἐς λεβαίην πόλιν. ἐνθαῦτα δὲ ἐθήτευον ἐπὶ μισθῷ
                  παρὰ τῷ βασιλέϊ, ὁ μὲν ἵππους νέμων, ὁ δὲ βοῦς, ὁ δὲ νεώτατος αὐτῶν περδίκκης τὰ
                  λεπτὰ τῶν προβάτων. ἡ δὲ γυνὴ τοῦ βασιλέος ἦσαν γὰρ τὸ πάλαι καὶ αἱ τυραννίδες τῶν
                  ἀνθρώπων ἀσθενέες χρήμασι, οὐ μοῦνον ὁ δῆμος αὐτὴ τὰ σιτία σφι ἔπεσσε. ὅκως δὲ
                  ὀπτῴη, ὁ ἄρτος τοῦ παιδὸς τοῦ θητός, τοῦ περδίκκεω, διπλήσιος ἐγίνετο αὐτὸς
                  ἑωυτοῦ· ἐπεὶ δὲ αἰεὶ τὠυτὸ τοῦτο ἐγίνετο, εἶπε πρὸς τὸν ἄνδρα τὸν ἑωυτῆς. τὸν δὲ
                  ἀκούσαντα ἐσῆλθε αὐτίκα ὡς εἴη τέρας καὶ φέροι ἐς μέγα τι· καλέσας δὲ τοὺς θῆτας,
                  προηγόρευέ σφι ἀπαλλάσσεσθαι ἐκ γῆς τῆς ἑωυτοῦ. οἱ δὲ τὸν μισθὸν ἔφασαν δίκαιοι
                  εἶναι ἀπολαβόντες οὕτω ἐξιέναι. ἐνθαῦτα ὁ βασιλεὺς τοῦ μισθοῦ πέρι ἀκούσας, ἦν γὰρ
                  κατὰ τὴν καπνοδόκην ἐς τὸν οἶκον ἐσέχων ὁ ἥλιος, εἶπε, θεοβλαβὴς γενόμενος·<q
                     n="371"
                     who="#king-Lebaea">μισθὸν δὲ ὑμῖν ἐγὼ ὑμέων ἄξιον τόνδε ἀποδίδωμι</q>, δείξας
                  τὸν ἥλιον. ὁ μὲν δὴ γαυάνης τε καὶ ὁ ἀέροπος οἱ πρεσβύτεροι ἕστασαν ἐκπεπληγμένοι,
                  ὡς ἤκουσαν ταῦτα· ὁ δὲ παῖς, ἐτύγχανε γὰρ ἔχων μάχαιραν, εἴπας τάδε·<q
                     n="372"
                     who="#Perdiccas">δεκόμεθα, ὦ βασιλεῦ, τὰ διδοῖς</q>, περιγράφει τῇ μαχαίρῃ ἐς
                  τὸ ἔδαφος τοῦ οἴκου τὸν ἥλιον, περιγράψας δέ, ἐς τὸν κόλπον τρὶς ἀρυσάμενος τοῦ
                  ἡλίου, ἀπαλλάσσετο αὐτός τε καὶ οἱ μετ᾽ ἐκείνου.</p>
            </div>
            <div
               n="138"
               type="chapter">
               <p>οἱ μὲν δὴ ἀπήισαν, τῷ δὲ βασιλέϊ σημαίνει τῶν τις παρέδρων οἷόν τι χρῆμα ποιήσειε
                  ὁ παῖς καὶ ὡς σὺν νόῳ κείνων ὁ νεώτατος λάβοι τὰ διδόμενα. ὁ δὲ ταῦτα ἀκούσας καὶ
                  ὀξυνθεὶς πέμπει ἐπ᾽ αὐτοὺς ἱππέας ἀπολέοντας. ποταμὸς δέ ἐστι ἐν τῇ χώρῃ ταύτῃ, τῷ
                  θύουσι οἱ τούτων τῶν ἀνδρῶν τῶν ἀπ᾽ ἄργεος ἀπόγονοι ὡς σωτῆρι· οὗτος, ἐπείτε
                  διέβησαν οἱ τημενίδαι, μέγας οὕτω ἐρρύη ὥστε τοὺς ἱππέας μὴ οἵους τε γενέσθαι
                  διαβῆναι. οἱ δὲ ἀπικόμενοι ἐς ἄλλην γῆν τῆς μακεδονίης οἴκησαν πέλας τῶν κήπων τῶν
                  λεγομένων εἶναι μίδεω τοῦ γορδίεω, ἐν τοῖσι φύεται αὐτόματα ῥόδα, ἓν ἕκαστον ἔχον
                  ἑξήκοντα φύλλα, ὀδμῇ τε ὑπερφέροντα τῶν ἄλλων· ἐν τούτοισι καὶ ὁ σιληνὸς τοῖσι
                  κήποισι ἥλω, ὡς λέγεται ὑπὸ μακεδόνων· ὑπὲρ δὲ τῶν κήπων ὄρος κεῖται βέρμιον
                  οὔνομα, ἄβατον ὑπὸ χειμῶνος. ἐνθεῦτεν δὲ ὁρμώμενοι ὡς ταύτην ἔσχον, κατεστρέφοντο
                  καὶ τὴν ἄλλην μακεδονίην.</p>
            </div>
            <div
               n="139"
               type="chapter">
               <p>ἀπὸ τούτου δὴ τοῦ περδίκκεω ἀλέξανδρος ὧδε ἐγένετο· ἀμύντεω παῖς ἦν ἀλέξανδρος,
                  ἀμύντης δὲ ἀλκέτεω, ἀλκέτεω δὲ πατὴρ ἦν ἀέροπος, τοῦ δὲ φίλιππος, φιλίππου δὲ
                  ἀργαῖος, τοῦ δὲ περδίκκης ὁ κτησάμενος τὴν ἀρχήν.</p>
            </div>
            <div
               n="140a"
               type="chapter">
               <p>ἐγεγόνεε μὲν δὴ ὧδε ἀλέξανδρος ὁ ἀμύντεω. ὡς δὲ ἀπίκετο ἐς τὰς ἀθήνας ἀποπεμφθεὶς
                  ὑπὸ μαρδονίου, ἔλεγε τάδε·<q
                     n="373"
                     who="#Alexander">ἄνδρες ἀθηναῖοι, μαρδόνιος τάδε λέγει· ἐμοὶ ἀγγελίη ἥκει παρὰ
                     βασιλέος λέγουσα ὧδε· ἀθηναίοισι τὰς ἁμαρτάδας τὰς ἐς ἐμὲ ἐξ ἐκείνων γενομένας
                     πάσας μετίημι. νῦν τε ὧδε, μαρδόνιε, ποίεε· τοῦτο μὲν τὴν γῆν σφι ἀπόδος, τοῦτο
                     δὲ ἄλλην πρὸς ταύτῃ ἑλέσθων αὐτοί, ἥντινα ἂν ἐθέλωσι, ἐόντες αὐτόνομοι· ἱρά τε
                     πάντα σφι, ἢν δὴ βούλωνταί γε ἐμοὶ ὁμολογέειν, ἀνόρθωσον, ὅσα ἐγὼ ἐνέπρησα.
                     τούτων δὲ ἀπιγμένων ἀναγκαίως ἔχει μοι ποιέειν ταῦτα, ἢν μὴ τὸ ὑμέτερον ἀντίον
                     γένηται. λέγω δὲ ὑμῖν τάδε. νῦν τί μαίνεσθε πόλεμον βασιλέϊ ἀειρόμενοι; οὔτε
                     γὰρ ἂν ὑπερβάλοισθε οὔτε οἷοί τέ ἐστε ἀντέχειν τὸν πάντα χρόνον. εἴδετε μὲν γὰρ
                     τῆς ξέρξεω στρατηλασίης τὸ πλῆθος καὶ τὰ ἔργα, πυνθάνεσθε δὲ καὶ τὴν νῦν παρ᾽
                     ἐμοὶ ἐοῦσαν δύναμιν, ὥστε καὶ ἢν ἡμέας ὑπερβάλησθε καὶ νικήσητε, τοῦ περ ὑμῖν
                     οὐδεμία ἐλπὶς εἴ περ εὖ φρονέετε, ἄλλη παρέσται πολλαπλησίη. μὴ ὦν βούλεσθε
                     παρισούμενοι βασιλέϊ στέρεσθαι μὲν τῆς χώρης, θέειν δὲ αἰεὶ περὶ ὑμέων αὐτῶν,
                     ἀλλὰ καταλύσασθε· παρέχει δὲ ὑμῖν κάλλιστα καταλύσασθαι, βασιλέος ταύτῃ
                     ὁρμημένου. ἔστε ἐλεύθεροι, ἡμῖν ὁμαιχμίην συνθέμενοι ἄνευ τε δόλου καὶ
                     ἀπάτης.</q></p>
            </div>
            <div
               n="140b"
               type="chapter">
               <p><q
                     n="373">μαρδόνιος μὲν ταῦτα, ὦ ἀθηναῖοι, ἐνετείλατό μοι εἰπεῖν πρὸς ὑμέας. ἐγὼ
                     δὲ περὶ μὲν εὐνοίης τῆς πρὸς ὑμέας ἐξ ἐμέο ἐούσης οὐδὲν λέξω οὐ γὰρ ἂν νῦν
                     πρῶτον ἐκμάθοιτε , προσχρηίζω δὲ ὑμέων πείθεσθαι μαρδονίῳ. ἐνορέω γὰρ ὑμῖν οὐκ
                     οἵοισί τε ἐσομένοισι τὸν πάντα χρόνον πολεμέειν ξέρξῃ εἰ γὰρ ἐνώρων τοῦτο ἐν
                     ὑμῖν, οὐκ ἄν κοτε ἐς ὑμέας ἦλθον ἔχων λόγους τούσδε · καὶ γὰρ δύναμις ὑπὲρ
                     ἄνθρωπον ἡ βασιλέος ἐστὶ καὶ χεὶρ ὑπερμήκης. ἢν ὦν μὴ αὐτίκα ὁμολογήσητε,
                     μεγάλα προτεινόντων ἐπ᾽ οἷσι ὁμολογέειν ἐθέλουσι, δειμαίνω ὑπὲρ ὑμέων ἐν τρίβῳ
                     τε μάλιστα οἰκημένων τῶν συμμάχων πάντων αἰεί τε φθειρομένων μούνων, ἐξαίρετόν
                     τι μεταίχμιον τὴν γῆν ἐκτημένων. ἀλλὰ πείθεσθε· πολλοῦ γὰρ ὑμῖν ἄξια ταῦτα, εἰ
                     βασιλεύς γε ὁ μέγας μούνοισι ὑμῖν ἑλλήνων τὰς ἁμαρτάδας ἀπιεὶς ἐθέλει φίλος
                     γενέσθαι.</q></p>
            </div>
            <div
               n="141"
               type="chapter">
               <p>ἀλέξανδρος μὲν ταῦτα ἔλεξε. λακεδαιμόνιοι δὲ πυθόμενοι ἥκειν ἀλέξανδρον ἐς ἀθήνας
                  ἐς ὁμολογίην ἄξοντα τῷ βαρβάρῳ ἀθηναίους, ἀναμνησθέντες τῶν λογίων ὥς σφεας χρεόν
                  ἐστι ἅμα τοῖσι ἄλλοισι δωριεῦσι ἐκπίπτειν ἐκ πελοποννήσου ὑπὸ μήδων τε καὶ
                  ἀθηναίων, κάρτα τε ἔδεισαν μὴ ὁμολογήσωσι τῷ πέρσῃ ἀθηναῖοι· αὐτίκα τέ σφι ἔδοξε
                  πέμπειν ἀγγέλους. καὶ δὴ συνέπιπτε ὥστε ὁμοῦ σφεων γίνεσθαι τὴν κατάστασιν·
                  ἐπανέμειναν γὰρ οἱ ἀθηναῖοι διατρίβοντες, εὖ ἐπιστάμενοι ὅτι ἔμελλον λακεδαιμόνιοι
                  πεύσεσθαι ἥκοντα παρὰ τοῦ βαρβάρου ἄγγελον ἐπ᾽ ὁμολογίῃ πυθόμενοί τε πέμψειν κατὰ
                  τάχος ἀγγέλους. ἐπίτηδες ὦν ἐποίευν, ἐνδεικνύμενοι τοῖσι λακεδαιμονίοισι τὴν
                  ἑωυτῶν γνώμην.</p>
            </div>
            <div
               n="142"
               type="chapter">
               <p>ὡς δὲ ἐπαύσατο λέγων ἀλέξανδρος, διαδεξάμενοι ἔλεγον οἱ ἀπὸ σπάρτης ἄγγελοι·<q
                     n="374"
                     who="#messengers-Sparta">ἡμέας δὲ ἔπεμψαν λακεδαιμόνιοι δεησομένους ὑμέων μήτε
                     νεώτερον ποιέειν μηδὲν κατὰ τὴν ἑλλάδα μήτε λόγους ἐνδέκεσθαι παρὰ τοῦ
                     βαρβάρου. οὔτε γὰρ δίκαιον οὐδαμῶς οὔτε κόσμον φέρον οὔτε γε ἄλλοισι ἑλλήνων
                     οὐδαμοῖσι, ὑμῖν δὲ δὴ καὶ διὰ πάντων ἥκιστα πολλῶν εἵνεκα· ἠγείρατε γὰρ τόνδε
                     τὸν πόλεμον ὑμεῖς οὐδὲν ἡμέων βουλομένων, καὶ περὶ τῆς ὑμετέρης ἀρχῆθεν ὁ ἀγὼν
                     ἐγένετο· νῦν δὲ φέρει καὶ ἐς πᾶσαν τὴν ἑλλάδα. ἄλλως τε τούτων ἀπεόντων αἰτίους
                     γενέσθαι δουλοσύνης τοῖσι ἕλλησι ἀθηναίους οὐδαμῶς ἀνασχετόν, οἵτινες αἰεὶ καὶ
                     τὸ πάλαι φαίνεσθε πολλοὺς ἐλευθερώσαντες ἀνθρώπων. πιεζομένοισι μέντοι ὑμῖν
                     συναχθόμεθα, καὶ ὅτι καρπῶν ἐστερήθητε διξῶν ἤδη καὶ ὅτι οἰκοφθόρησθε χρόνον
                     ἤδη πολλόν. ἀντὶ τούτων δὲ ὑμῖν λακεδαιμόνιοί τε καὶ οἱ λοιποὶ σύμμαχοι
                     ἐπαγγέλλονται γυναῖκάς τε καὶ τὰ ἐς πόλεμον ἄχρηστα οἰκετέων ἐχόμενα πάντα
                     ἐπιθρέψειν, ἔστ᾽ ἂν ὁ πόλεμος ὅδε συνεστήκῃ. μηδὲ ὑμέας ἀλέξανδρος ὁ μακεδὼν
                     ἀναγνώσῃ, λεήνας τὸν μαρδονίου λόγον. τούτῳ μὲν γὰρ ταῦτα ποιητέα ἐστί·
                     τύραννος γὰρ ἐὼν τυράννῳ συγκατεργάζεται· ὑμῖν δέ γε οὐ ποιητέα, εἴ περ εὖ
                     τυγχάνετε φρονέοντες, ἐπισταμένοισι ὡς βαρβάροισί ἐστι οὔτε πιστὸν οὔτε ἀληθὲς
                     οὐδέν.</q>ταῦτα ἔλεξαν οἱ ἄγγελοι.</p>
            </div>
            <div
               n="143"
               type="chapter">
               <p>ἀθηναῖοι δὲ πρὸς μὲν ἀλέξανδρον ὑπεκρίναντο τάδε·<q
                     n="375"
                     who="#Athenians">καὶ αὐτοὶ τοῦτό γε ἐπιστάμεθα ὅτι πολλαπλησίη ἐστὶ τῷ μήδῳ
                     δύναμις ἤ περ ἡμῖν, ὥστε οὐδὲν δεῖ τοῦτό γε ὀνειδίζειν. ἀλλ᾽ ὅμως ἐλευθερίης
                     γλιχόμενοι ἀμυνεόμεθα οὕτω ὅκως ἂν καὶ δυνώμεθα. ὁμολογῆσαι δὲ τῷ βαρβάρῳ μήτε
                     σὺ ἡμέας πειρῶ ἀναπείθειν οὔτε ἡμεῖς πεισόμεθα. νῦν τε ἀπάγγελλε μαρδονίῳ ὡς
                     ἀθηναῖοι λέγουσι, ἔστ᾽ ἂν ὁ ἥλιος τὴν αὐτὴν ὁδὸν ἴῃ τῇ περ καὶ νῦν ἔρχεται,
                     μήκοτε ὁμολογήσειν ἡμέας ξέρξῃ· ἀλλὰ θεοῖσί τε συμμάχοισι πίσυνοί μιν ἐπέξιμεν
                     ἀμυνόμενοι καὶ τοῖσι ἥρωσι, τῶν ἐκεῖνος οὐδεμίαν ὄπιν ἔχων ἐνέπρησε τούς τε
                     οἴκους καὶ τὰ ἀγάλματα. σύ τε τοῦ λοιποῦ λόγους ἔχων τοιούσδε μὴ ἐπιφαίνεο
                     ἀθηναίοισι, μηδὲ δοκέων χρηστὰ ὑπουργέειν ἀθέμιστα ἔρδειν παραίνεε· οὐ γάρ σε
                     βουλόμεθα οὐδὲν ἄχαρι πρὸς ἀθηναίων παθεῖν, ἐόντα πρόξεινόν τε καὶ
                  φίλον.</q></p>
            </div>
            <div
               n="144"
               type="chapter">
               <p>πρὸς μὲν ἀλέξανδρον ταῦτα ὑπεκρίναντο, πρὸς δὲ τοὺς ἀπὸ σπάρτης ἀγγέλους τάδε·<q
                     n="376"
                     who="#Athenians">τὸ μὲν δεῖσαι λακεδαιμονίους μὴ ὁμολογήσωμεν τῷ βαρβάρῳ κάρτα
                     ἀνθρωπήιον ἦν· ἀτὰρ αἰσχρῶς γε ἐοίκατε, ἐξεπιστάμενοι τὸ ἀθηναίων φρόνημα,
                     ἀρρωδῆσαι, ὅτε οὔτε χρυσός ἐστι γῆς οὐδαμόθι τοσοῦτος οὔτε χώρη οὕτω κάλλεϊ καὶ
                     ἀρετῇ μέγα ὑπερφέρουσα, τὰ ἡμεῖς δεξάμενοι ἐθέλοιμεν ἂν μηδίσαντες καταδουλῶσαι
                     τὴν ἑλλάδα. πολλά τε γὰρ καὶ μεγάλα ἐστὶ τὰ διακωλύοντα ταῦτα μὴ ποιέειν μηδ᾽
                     ἢν ἐθέλωμεν· πρῶτα μὲν καὶ μέγιστα τῶν θεῶν τὰ ἀγάλματα καὶ τὰ οἰκήματα
                     ἐμπεπρησμένα τε καὶ συγκεχωσμένα, τοῖσι ἡμέας ἀναγκαίως ἔχει τιμωρέειν ἐς τὰ
                     μέγιστα μᾶλλον ἤ περ ὁμολογέειν τῷ ταῦτα ἐργασαμένῳ· αὖτις δὲ τὸ ἑλληνικόν, ἐὸν
                     ὅμαιμόν τε καὶ ὁμόγλωσσον, καὶ θεῶν ἱδρύματά τε κοινὰ καὶ θυσίαι ἤθεά τε
                     ὁμότροπα, τῶν προδότας γενέσθαι ἀθηναίους οὐκ ἂν εὖ ἔχοι. ἐπίστασθέ τε οὕτω, εἰ
                     μὴ καὶ πρότερον ἐτυγχάνετε ἐπιστάμενοι· ἔστ᾽ ἂν καὶ εἷς περιῇ ἀθηναίων, μηδαμὰ
                     ὁμολογήσοντας ἡμέας ξέρξῃ. ὑμέων μέντοι ἀγάμεθα τὴν προνοίην τὴν ἐς ἡμέας
                     ἔχουσαν, ὅτι προείδετε ἡμέων οἰκοφθορημένων οὕτω ὥστε ἐπιθρέψαι ἐθέλειν ἡμέων
                     τοὺς οἰκέτας· καὶ ὑμῖν μὲν ἡ χάρις ἐκπεπλήρωται, ἡμεῖς μέντοι λιπαρήσομεν οὕτω
                     ὅκως ἂν ἔχωμεν, οὐδὲν λυπέοντες ὑμέας. νῦν δέ, ὡς οὕτω ἐχόντων, στρατιὴν ὡς
                     τάχιστα ἐκπέμπετε. ὡς γὰρ ἡμεῖς εἰκάζομεν, οὐκ ἑκὰς χρόνου παρέσται ὁ βάρβαρος
                     ἐσβαλὼν ἐς τὴν ἡμετέρην, ἀλλ᾽ ἐπειδὰν τάχιστα πύθηται τὴν ἀγγελίην ὅτι οὐδὲν
                     ποιήσομεν τῶν ἐκεῖνος ἡμέων προσεδέετο. πρὶν ὦν παρεῖναι ἐκεῖνον ἐς τὴν
                     ἀττικήν, ὑμέας καιρός ἐστι προβοηθῆσαι ἐς τὴν βοιωτίην.</q>οἱ μὲν ταῦτα
                  ὑποκριναμένων ἀθηναίων ἀπαλλάσσοντο ἐς σπάρτην.</p>
            </div>
         </div>
         <div
            n="9"
            type="book">
            <head>καλλιοπη</head>
            <div
               n="1"
               type="chapter">
               <p>μαρδόνιος δέ, ὥς οἱ ἀπονοστήσας ἀλέξανδρος τὰ παρὰ ἀθηναίων ἐσήμηνε, ὁρμηθεὶς ἐκ
                  θεσσαλίης ἦγε τὴν στρατιὴν σπουδῇ ἐπὶ τὰς ἀθήνας· ὅκου δὲ ἑκάστοτε γίνοιτο,
                  τούτους παρελάμβανε. τοῖσι δὲ θεσσαλίης ἡγεομένοισι οὔτε τὰ πρὸ τοῦ πεπρηγμένα
                  μετέμελε οὐδὲν πολλῷ τε μᾶλλον ἐπῆγον τὸν πέρσην, καὶ συμπροέπεμψέ τε θώρηξ ὁ
                  ληρισαῖος ξέρξην φεύγοντα καὶ τότε ἐκ τοῦ φανεροῦ παρῆκε μαρδόνιον ἐπὶ τὴν
                  ἑλλάδα.</p>
            </div>
            <div
               n="2"
               type="chapter">
               <p>ἐπεὶ δὲ πορευόμενος γίνεται ὁ στρατὸς ἐν βοιωτοῖσι, οἱ θηβαῖοι κατελάμβανον τὸν
                  μαρδόνιον καὶ συνεβούλευον αὐτῷ λέγοντες ὡς οὐκ εἴη χῶρος ἐπιτηδεότερος
                  ἐνστρατοπεδεύεσθαι ἐκείνου, οὐδὲ ἔων ἰέναι ἑκαστέρω, ἀλλ᾽ αὐτοῦ ἱζόμενον ποιέειν
                  ὅκως ἀμαχητὶ τὴν πᾶσαν ἑλλάδα καταστρέψεται. κατὰ μὲν γὰρ τὸ ἰσχυρὸν ἕλληνας
                  ὁμοφρονέοντας, οἵ περ καὶ πάρος ταὐτὰ ἐγίνωσκον, χαλεπὰ εἶναι περιγίνεσθαι καὶ
                  ἅπασι ἀνθρώποισι·<q
                     n="377"
                     who="#Thebans">εἰ δὲ ποιήσεις τὰ ἡμεῖς παραινέομεν,</q>ἔφασαν λέγοντες,<q
                     n="377">ἅξεις ἀπόνως πάντα τὰ ἐκείνων ἰσχυρὰ βουλεύματα. πέμπε χρήματα ἐς τοὺς
                     δυναστεύοντας ἄνδρας ἐν τῇσι πόλισι, πέμπων δὲ τὴν ἑλλάδα διαστήσεις· ἐνθεῦτεν
                     δὲ τοὺς μὴ τὰ σὰ φρονέοντας ῥηιδίως μετὰ τῶν στασιωτέων καταστρέψεαι.</q></p>
            </div>
            <div
               n="3"
               type="chapter">
               <p>οἱ μὲν ταῦτα συνεβούλευον, ὁ δὲ οὐκ ἐπείθετο, ἀλλά οἱ δεινός τις ἐνέστακτο ἵμερος
                  τὰς ἀθήνας δεύτερα ἑλεῖν, ἅμα μὲν ὑπ᾽ ἀγνωμοσύνης, ἅμα δὲ πυρσοῖσι διὰ νήσων
                  ἐδόκεε βασιλέϊ δηλώσειν ἐόντι ἐν σάρδισι ὅτι ἔχοι τὰς ἀθήνας. ὃς οὐδὲ τότε
                  ἀπικόμενος ἐς τὴν ἀττικὴν εὗρε τοὺς ἀθηναίους, ἀλλ᾽ ἔν τε σαλαμῖνι τοὺς πλείστους
                  ἐπυνθάνετο εἶναι ἔν τε τῇσι νηυσί, αἱρέει τε ἔρημον τὸ ἄστυ. ἡ δὲ βασιλέος αἵρεσις
                  ἐς τὴν ὑστέρην τὴν μαρδονίου ἐπιστρατηίην δεκάμηνος ἐγένετο.</p>
            </div>
            <div
               n="4"
               type="chapter">
               <p>ἐπεὶ δὲ ἐν ἀθήνῃσι ἐγένετο ὁ μαρδόνιος, πέμπει ἐς σαλαμῖνα μουρυχίδην ἄνδρα
                  ἑλλησπόντιον φέροντα τοὺς αὐτοὺς λόγους τοὺς καὶ ἀλέξανδρος ὁ μακεδὼν τοῖσι
                  ἀθηναίοισι διεπόρθμευσε. ταῦτα δὲ τὸ δεύτερον ἀπέστελλε προέχων μὲν τῶν ἀθηναίων
                  οὐ φιλίας γνώμας, ἐλπίζων δέ σφεας ὑπήσειν τῆς ἀγνωμοσύνης, ὡς δοριαλώτου ἐούσης
                  πάσης τῆς ἀττικῆς χώρης καὶ ἐούσης ἤδη ὑπ᾽ ἑωυτῷ.</p>
            </div>
            <div
               n="5"
               type="chapter">
               <p>τούτων μὲν εἵνεκεν ἀπέπεμψε μουρυχίδην ἐς σαλαμῖνα. ὁ δὲ ἀπικόμενος ἐπὶ τὴν βουλὴν
                  ἔλεγε τὰ παρὰ μαρδονίου. τῶν δὲ βουλευτέων λυκίδης εἶπε γνώμην ὥς οἱ ἐδόκεε
                  ἄμεινον εἶναι δεξαμένους τὸν λόγον τόν σφι μουρυχίδης προσφέρει ἐξενεῖκαι ἐς τὸν
                  δῆμον· ὁ μὲν δὴ ταύτην τὴν γνώμην ἀπεφαίνετο, εἴτε δὴ δεδεγμένος χρήματα παρὰ
                  μαρδονίου, εἴτε καὶ ταῦτά οἱ ἑάνδανε· ἀθηναῖοι δὲ αὐτίκα δεινὸν ποιησάμενοι, οἵ τε
                  ἐκ τῆς βουλῆς καὶ οἱ ἔξωθεν ὡς ἐπύθοντο, περιστάντες λυκίδην κατέλευσαν βάλλοντες,
                  τὸν δὲ ἑλλησπόντιον μουρυχίδην ἀπέπεμψαν ἀσινέα. γενομένου δὲ θορύβου ἐν τῇ
                  σαλαμῖνι περὶ τὸν λυκίδην, πυνθάνονται τὸ γινόμενον αἱ γυναῖκες τῶν ἀθηναίων,
                  διακελευσαμένη δὲ γυνὴ γυναικὶ καὶ παραλαβοῦσα ἐπὶ τὴν λυκίδεω οἰκίην ἤισαν
                  αὐτοκελέες, καὶ κατὰ μὲν ἔλευσαν αὐτοῦ τὴν γυναῖκα, κατὰ δὲ τὰ τέκνα.</p>
            </div>
            <div
               n="6"
               type="chapter">
               <p>ἐς δὲ τὴν σαλαμῖνα διέβησαν οἱ ἀθηναῖοι ὧδε. ἕως μὲν προσεδέκοντο ἐκ τῆς
                  πελοποννήσου στρατὸν ἥξειν τιμωρήσοντά σφι, οἱ δὲ ἔμενον ἐν τῇ ἀττικῇ· ἐπεὶ δὲ οἱ
                  μὲν μακρότερα καὶ σχολαίτερα ἐποίευν, ὁ δὲ ἐπιὼν καὶ δὴ ἐν τῇ βοιωτίῃ ἐλέγετο
                  εἶναι, οὕτω δὴ ὑπεξεκομίσαντό τε πάντα καὶ αὐτοὶ διέβησαν ἐς σαλαμῖνα· ἐς
                  λακεδαίμονά τε ἔπεμπον ἀγγέλους ἅμα μὲν μεμψομένους τοῖσι λακεδαιμονίοισι ὅτι
                  περιεῖδον ἐσβάλλοντα τὸν βάρβαρον ἐς τὴν ἀττικὴν ἀλλ᾽ οὐ μετὰ σφέων ἠντίασαν ἐς
                  τὴν βοιωτίην, ἅμα δὲ ὑπομνήσοντας ὅσα σφι ὑπέσχετο ὁ πέρσης μεταβαλοῦσι δώσειν,
                  προεῖπαί τε ὅτι εἰ μὴ ἀμυνέουσι ἀθηναίοισι, ὡς καὶ αὐτοί τινα ἀλεωρὴν
                  εὑρήσονται.</p>
            </div>
            <div
               n="7"
               type="chapter">
               <p>οἱ γὰρ δὴ λακεδαιμόνιοι ὅρταζόν τε τοῦτον τὸν χρόνον καί σφι ἦν ὑακίνθια, περὶ
                  πλείστου δ᾽ ἦγον τὰ τοῦ θεοῦ πορσύνειν· ἅμα δὲ τὸ τεῖχός σφι, τὸ ἐν τῷ ἰσθμῷ
                  ἐτείχεον, καὶ ἤδη ἐπάλξις ἐλάμβανε. ὡς δὲ ἀπίκοντο ἐς τὴν λακεδαίμονα οἱ ἄγγελοι
                  οἱ ἀπ᾽ ἀθηνέων, ἅμα ἀγόμενοι ἔκ τε μεγάρων ἀγγέλους καὶ ἐκ πλαταιέων, ἔλεγον τάδε
                  ἐπελθόντες ἐπὶ τοὺς ἐφόρους·</p>
            </div>
            <div
               n="7a"
               type="chapter">
               <p><q
                     n="378"
                     who="#messengers-Athens">ἔπεμψαν ἡμέας ἀθηναῖοι λέγοντες ὅτι ἡμῖν βασιλεὺς ὁ
                     μήδων τοῦτο μὲν τὴν χώρην ἀποδιδοῖ, τοῦτο δὲ συμμάχους ἐθέλει ἐπ᾽ ἴσῃ τε καὶ
                     ὁμοίῃ ποιήσασθαι ἄνευ τε δόλου καὶ ἀπάτης, ἐθέλει δὲ καὶ ἄλλην χώρην πρὸς τῇ
                     ἡμετέρῃ διδόναι, τὴν ἂν αὐτοὶ ἑλώμεθα. ἡμεῖς δὲ δία τε ἑλλήνιον αἰδεσθέντες καὶ
                     τὴν ἑλλάδα δεινὸν ποιεύμενοι προδοῦναι οὐ καταινέσαμεν ἀλλ᾽ ἀπειπάμεθα, καίπερ
                     ἀδικεόμενοι ὑπ᾽ ἑλλήνων καὶ καταπροδιδόμενοι, ἐπιστάμενοί τε ὅτι κερδαλεώτερόν
                     ἐστι ὁμολογέειν τῷ πέρσῃ μᾶλλον ἤ περ πολεμέειν· οὐ μὲν οὐδὲ ὁμολογήσομεν
                     ἑκόντες εἶναι.</q></p>
            </div>
            <div
               n="7b"
               type="chapter">
               <p><q
                     n="378">καὶ τὸ μὲν ἀπ᾽ ἡμέων οὕτω ἀκίβδηλον ἐὸν νέμεται ἐπὶ τοὺς ἕλληνας. ὑμεῖς
                     δὲ ἐς πᾶσαν ἀρρωδίην τότε ἀπικόμενοι μὴ ὁμολογήσωμεν τῷ πέρσῃ, ἐπείτε ἐξεμάθετε
                     τὸ ἡμέτερον φρόνημα σαφέως, ὅτι οὐδαμὰ προδώσομεν τὴν ἑλλάδα, καὶ διότι τεῖχος
                     ὑμῖν διὰ τοῦ ἰσθμοῦ ἐλαυνόμενον ἐν τέλεΐ ἐστι, καὶ δὴ λόγον οὐδένα τῶν ἀθηναίων
                     ποιέεσθε, συνθέμενοί τε ἡμῖν τῷ πέρσῃ ἀντιώσεσθαι ἐς τὴν βοιωτίην προδεδώκατε,
                     περιείδετέ τε ἐσβαλόντα ἐς τὴν ἀττικὴν τὸν βάρβαρον. ἐς μέν νυν τὸ παρεὸν
                     ἀθηναῖοι ὑμῖν μηνίουσι· οὐ γὰρ ἐποιήσατε ἐπιτηδέως. νῦν δὲ ὅ τι τάχος στρατιὴν
                     ἅμα ἡμῖν ἐκέλευσαν ὑμέας ἐκπέμπειν, ὡς ἂν τὸν βάρβαρον δεκώμεθα ἐν τῇ ἀττικῇ·
                     ἐπειδὴ γὰρ ἡμάρτομεν τῆς βοιωτίης, τῆς γε ἡμετέρης ἐπιτηδεότατόν ἐστι
                     ἐμμαχέσασθαι τὸ θριάσιον πεδίον.</q></p>
            </div>
            <div
               n="8"
               type="chapter">
               <p>ὡς δὲ ἄρα ἤκουσαν οἱ ἔφοροι ταῦτα, ἀνεβάλλοντο ἐς τὴν ὑστεραίην ὑποκρινέεσθαι, τῇ
                  δὲ ὑστεραίῃ ἐς τὴν ἑτέρην· τοῦτο καὶ ἐπὶ δέκα ἡμέρας ἐποίευν, ἐξ ἡμέρης ἐς ἡμέρην
                  ἀναβαλλόμενοι· ἐν δὲ τούτῳ τῷ χρόνῳ τὸν ἰσθμὸν ἐτείχεον σπουδὴν ἔχοντες πολλὴν
                  πάντες πελοποννήσιοι, καί σφι ἦν πρὸς τέλεϊ. οὐδ᾽ ἔχω εἰπεῖν τὸ αἴτιον δι᾽ ὅ τι
                  ἀπικομένου μὲν ἀλεξάνδρου τοῦ μακεδόνος ἐς ἀθήνας σπουδὴν μεγάλην ἐποιήσαντο μὴ
                  μηδίσαι ἀθηναίους, τότε δὲ ὤρην ἐποιήσαντο οὐδεμίαν, ἄλλο γε ἢ ὅτι ὁ ἰσθμός σφι
                  ἐτετείχιστο καὶ ἐδόκεον ἀθηναίων ἔτι δέεσθαι οὐδέν, ὅτε δὲ ἀλέξανδρος ἀπίκετο ἐς
                  τὴν ἀττικήν, οὔκω ἀπετετείχιστο, ἐργάζοντο δὲ μεγάλως καταρρωδηκότες τοὺς
                  πέρσας.</p>
            </div>
            <div
               n="9"
               type="chapter">
               <p>τέλος δὲ τῆς τε ὑποκρίσιος καὶ ἐξόδου τῶν σπαρτιητέων ἐγένετο τρόπος τοιόσδε· τῇ
                  προτεραίῃ τῆς ὑστάτης καταστάσιος μελλούσης ἔσεσθαι χίλεος ἀνὴρ τεγεήτης,
                  δυνάμενος ἐν λακεδαίμονι μέγιστον ξείνων, τῶν ἐφόρων ἐπύθετο πάντα λόγον τὸν δὴ οἱ
                  ἀθηναῖοι ἔλεγον. ἀκούσας δὲ ταῦτα ὁ χίλεος ἔλεγε ἄρα σφι τάδε·<q
                     n="379"
                     who="#Chileos">οὕτω ἔχει, ἄνδρες ἔφοροι· ἀθηναίων ἡμῖν μὲν ἐόντων μὴ ἀρθμίων,
                     τῷ δὲ βαρβάρῳ συμμάχων, καίπερ τείχεος διὰ τοῦ ἰσθμοῦ ἐληλαμένου καρτεροῦ,
                     μεγάλαι κλισιάδες ἀναπεπτέαται ἐς τὴν πελοπόννησον τῷ πέρσῃ. ἀλλ᾽ ἐσακούσατε,
                     πρίν τι ἄλλο ἀθηναίοισι δόξαι σφάλμα φέρον τῇ ἑλλάδι.</q></p>
            </div>
            <div
               n="10"
               type="chapter">
               <p>ὁ μέν σφι ταῦτα συνεβούλευε· οἱ δὲ φρενὶ λαβόντες τὸν λόγον αὐτίκα, φράσαντες
                  οὐδὲν τοῖσι ἀγγέλοισι τοῖσι ἀπιγμένοισι ἀπὸ τῶν πολίων, νυκτὸς ἔτι ἐκπέμπουσι
                  πεντακισχιλίους σπαρτιητέων κατ᾽ ἑπτὰ περὶ ἕκαστον τάξαντες τῶν εἱλώτων , παυσανίῃ
                  τῷ κλεομβρότου ἐπιτρέψαντες ἐξάγειν. ἐγίνετο μέν νυν ἡ ἡγεμονίη πλειστάρχου τοῦ
                  λεωνίδεω· ἀλλ᾽ ὁ μὲν ἦν ἔτι παῖς, ὁ δὲ τούτου ἐπίτροπός τε καὶ ἀνεψιός.
                  κλεόμβροτος γὰρ ὁ παυσανίεω μὲν πατὴρ ἀναξανδρίδεω δὲ παῖς οὐκέτι περιῆν, ἀλλ᾽
                  ἀπαγαγὼν ἐκ τοῦ ἰσθμοῦ τὴν στρατιὴν τὴν τὸ τεῖχος δείμασαν μετὰ ταῦτα οὐ πολλόν
                  τινα χρόνον βιοὺς ἀπέθανε. ἀπήγαγε δὲ τὴν στρατιὴν ὁ κλεόμβροτος ἐκ τοῦ ἰσθμοῦ διὰ
                  τόδε· θυομένῳ οἱ ἐπὶ τῷ πέρσῃ ὁ ἥλιος ἀμαυρώθη ἐν τῷ οὐρανῷ. προσαιρέεται δὲ ἑωυτῷ
                  παυσανίης εὐρυάνακτα τὸν δωριέος, ἄνδρα οἰκίης ἐόντα τῆς αὐτῆς.</p>
            </div>
            <div
               n="11"
               type="chapter">
               <p>οἱ μὲν δὴ σὺν παυσανίῃ ἐξεληλύθεσαν ἔξω σπάρτης· οἱ δὲ ἄγγελοι, ὡς ἡμέρη ἐγεγόνεε,
                  οὐδὲν εἰδότες περὶ τῆς ἐξόδου ἐπῆλθον ἐπὶ τοὺς ἐφόρους, ἐν νόῳ δὴ ἔχοντες
                  ἀπαλλάσσεσθαι καὶ αὐτοὶ ἐπὶ τὴν ἑωυτοῦ ἕκαστος· ἐπελθόντες δὲ ἔλεγον τάδε·<q
                     n="380"
                     who="#messengers-Athens">ὑμεῖς μέν, ὦ λακεδαιμόνιοι, αὐτοῦ τῇδε μένοντες
                     ὑακίνθιά τε ἄγετε καὶ παίζετε, καταπροδόντες τοὺς συμμάχους· ἀθηναῖοι δὲ ὡς
                     ἀδικεόμενοι ὑπὸ ὑμέων χήτεΐ τε συμμάχων καταλύσονται τῷ πέρσῃ οὕτω ὅκως ἂν
                     δύνωνται. καταλυσάμενοι δέ, δῆλα γὰρ ὅτι σύμμαχοι βασιλέος γινόμεθα,
                     συστρατευσόμεθα ἐπὶ τὴν ἂν ἐκεῖνοι ἐξηγέωνται· ὑμεῖς δὲ τὸ ἐνθεῦτεν μαθήσεσθε
                     ὁκοῖον ἄν τι ὑμῖν ἐξ αὐτοῦ ἐκβαίνῃ.</q>ταῦτα λεγόντων τῶν ἀγγέλων οἱ ἔφοροι
                  εἶπαν ἐπ᾽ ὅρκου καὶ δὴ δοκέειν εἶναι ἐν ὀρεσθείῳ στείχοντας ἐπὶ τοὺς ξείνους·
                  ξείνους γὰρ ἐκάλεον τοὺς βαρβάρους. οἱ δὲ ὡς οὐκ εἰδότες ἐπειρώτων τὸ λεγόμενον,
                  ἐπειρόμενοι δὲ ἐξέμαθον πᾶν τὸ ἐόν, ὥστε ἐν θώματι γενόμενοι ἐπορεύοντο τὴν
                  ταχίστην διώκοντες· σὺν δέ σφι τῶν περιοίκων λακεδαιμονίων λογάδες πεντακισχίλιοι
                  ὁπλῖται τὠυτὸ τοῦτο ἐποίευν.</p>
            </div>
            <div
               n="12"
               type="chapter">
               <p>οἱ μὲν δὴ ἐς τὸν ἰσθμὸν ἠπείγοντο. ἀργεῖοι δὲ ἐπείτε τάχιστα ἐπύθοντο τοὺς μετὰ
                  παυσανίεω ἐξεληλυθότας ἐκ σπάρτης, πέμπουσι κήρυκα τῶν ἡμεροδρόμων ἀνευρόντες τὸν
                  ἄριστον ἐς τὴν ἀττικήν, πρότερον αὐτοὶ μαρδονίῳ ὑποδεξάμενοι σχήσειν τὸν
                  σπαρτιήτην μὴ ἐξιέναι· ὃς ἐπείτε ἀπίκετο ἐς τὰς ἀθήνας ἔλεγε τάδε·<q
                     n="381"
                     who="#messenger-Argos">μαρδόνιε, ἔπεμψάν με ἀργεῖοι φράσοντά τοι ὅτι ἐκ
                     λακεδαίμονος ἐξελήλυθε ἡ νεότης, καὶ ὡς οὐ δυνατοὶ αὐτὴν ἴσχειν εἰσὶ ἀργεῖοι μὴ
                     οὐκ ἐξιέναι.</q></p>
            </div>
            <div
               n="13"
               type="chapter">
               <p><q
                     n="381">πρὸς ταῦτα τύγχανε εὖ βουλευόμενος.</q>ὁ μὲν δὴ εἴπας ταῦτα ἀπαλλάσσετο
                  ὀπίσω, μαρδόνιος δὲ οὐδαμῶς ἔτι πρόθυμος ἦν μένειν ἐν τῇ ἀττικῇ, ὡς ἤκουσε ταῦτα.
                  πρὶν μέν νυν ἢ πυθέσθαι ἀνεκώχευε, θέλων εἰδέναι τὸ παρ᾽ ἀθηναίων, ὁκοῖόν τι
                  ποιήσουσι, καὶ οὔτε ἐπήμαινε οὔτε ἐσίνετο γῆν τὴν ἀττικήν, ἐλπίζων διὰ παντὸς τοῦ
                  χρόνου ὁμολογήσειν σφέας· ἐπεὶ δὲ οὐκ ἔπειθε, πυθόμενος τὸν πάντα λόγον, πρὶν ἢ
                  τοὺς μετὰ παυσανίεω ἐς τὸν ἰσθμὸν ἐσβαλεῖν, ὑπεξεχώρεε ἐμπρήσας τε τὰς ἀθήνας, καὶ
                  εἴ κού τι ὀρθὸν ἦν τῶν τειχέων ἢ τῶν οἰκημάτων ἢ τῶν ἱρῶν, πάντα καταβαλὼν καὶ
                  συγχώσας. ἐξήλαυνε δὲ τῶνδε εἵνεκεν, ὅτι οὔτε ἱππασίμη ἡ χώρη ἦν ἡ ἀττική, εἴ τε
                  νικῷτο συμβαλών, ἀπάλλαξις οὐκ ἦν ὅτι μὴ κατὰ στεινόν, ὥστε καὶ ὀλίγους σφέας
                  ἀνθρώπους ἴσχειν· ἐβουλεύετο ὦν ἐπαναχωρήσας ἐς τὰς θήβας συμβαλεῖν πρὸς πόλι τε
                  φιλίῃ καὶ ἐν χώρῃ ἱππασίμῳ.</p>
            </div>
            <div
               n="14"
               type="chapter">
               <p>μαρδόνιος μὲν δὴ ὑπεξεχώρεε, ἤδη δὲ ἐν τῇ ὁδῷ ἐόντι αὐτῷ ἦλθε ἀγγελίη ἄλλη
                  πρόδρομον ἄλλην στρατιὴν ἥκειν ἐς μέγαρα, λακεδαιμονίων χιλίους. πυθόμενος δὲ
                  ταῦτα ἐβουλεύετο, θέλων εἴ κως τούτους πρῶτον ἕλοι· ὑποστρέψας δὲ τὴν στρατιὴν ἦγε
                  ἐπὶ τὰ μέγαρα, ἡ δὲ ἵππος προελθοῦσα κατιππάσατο χώρην τὴν μεγαρίδα· ἐς ταύτην δὴ
                  ἑκαστάτω τῆς εὐρώπης τὸ πρὸς ἡλίου δύνοντος ἡ περσικὴ αὕτη στρατιὴ ἀπίκετο.</p>
            </div>
            <div
               n="15"
               type="chapter">
               <p>μετὰ δὲ ταῦτα μαρδονίῳ ἦλθε ἀγγελίη ὡς ἁλέες εἴησαν οἱ ἕλληνες ἐν τῷ ἰσθμῷ. οὕτω
                  δὴ ὀπίσω ἐπορεύετο διὰ δεκελέης· οἱ γὰρ βοιωτάρχαι μετεπέμψαντο τοὺς προσχώρους
                  τῶν ἀσωπίων, οὗτοι δὲ αὐτῷ τὴν ὁδὸν ἡγέοντο ἐς σφενδαλέας, ἐνθεῦτεν δὲ ἐς
                  τάναγραν· ἐν τανάγρῃ δὲ νύκτα ἐναυλισάμενος, καὶ τραπόμενος τῇ ὑστεραίῃ ἐς σκῶλον
                  ἐν γῇ τῇ θηβαίων ἦν. ἐνθαῦτα δὲ τῶν θηβαίων καίπερ μηδιζόντων ἔκειρε τοὺς χώρους,
                  οὔτι κατὰ ἔχθος αὐτῶν ἀλλ᾽ ὑπ᾽ ἀναγκαίης μεγάλης ἐχόμενος, βουλόμενος ἔρυμα τε τῷ
                  στρατοπέδῳ ποιήσασθαι· καὶ, ἢν συμβαλόντι οἱ μὴ ἐκβαίνῃ ὁκοῖόν τι ἐθέλοι,
                  κρησφύγετον τοῦτο ἐποιέετο. παρῆκε δὲ αὐτοῦ τὸ στρατόπεδον ἀρξάμενον ἀπὸ ἐρυθρέων
                  παρὰ ὑσιάς, κατέτεινε δὲ ἐς τὴν πλαταιίδα γῆν, παρὰ τὸν ἀσωπὸν ποταμὸν τεταμένον·
                  οὐ μέντοι τό γε τεῖχος τοσοῦτο ἐποιέετο, ἀλλ᾽ ὡς ἐπὶ δέκα σταδίους μάλιστά κῃ
                  μέτωπον ἕκαστον.</p>
               <p>ἐχόντων δὲ τὸν πόνον τοῦτον τῶν βαρβάρων, ἀτταγῖνος ὁ φρύνωνος ἀνὴρ θηβαῖος
                  παρασκευασάμενος μεγάλως ἐκάλεε ἐπὶ ξείνια αὐτόν τε μαρδόνιον καὶ πεντήκοντα
                  περσέων τοὺς λογιμωτάτους, κληθέντες δὲ οὗτοι εἵποντο· ἦν δὲ τὸ δεῖπνον ποιεύμενον
                  ἐν θήβῃσι.</p>
            </div>
            <div
               n="16"
               type="chapter">
               <p>τάδε δὲ ἤδη τὰ ἐπίλοιπα ἤκουον θερσάνδρου ἀνδρὸς μὲν ὀρχομενίου, λογίμου δὲ ἐς τὰ
                  πρῶτα ἐν ὀρχομενῷ. ἔφη δὲ ὁ θέρσανδρος κληθῆναι καὶ αὐτὸς ὑπὸ ἀτταγίνου ἐπὶ τὸ
                  δεῖπνον τοῦτο, κληθῆναι δὲ καὶ θηβαίων ἄνδρας πεντήκοντα, καί σφεων οὐ χωρὶς
                  ἑκατέρους κλῖναι, ἀλλὰ πέρσην τε καὶ θηβαῖον ἐν κλίνῃ ἑκάστῃ. ὡς δὲ ἀπὸ δείπνου
                  ἦσαν, διαπινόντων τὸν πέρσην τὸν ὁμόκλινον ἑλλάδα γλῶσσαν ἱέντα εἰρέσθαι αὐτὸν
                  ὁκοδαπός ἐστι, αὐτὸς δὲ ὑποκρίνασθαι ὡς εἴη ὀρχομένιος. τὸν δὲ εἰπεῖν·<q
                     n="382"
                     who="#Persian">ἐπεὶ νῦν ὁμοτράπεζός τέ μοι καὶ ὁμόσπονδος ἐγένεο, μνημόσυνά τοι
                     γνώμης τῆς ἐμῆς καταλιπέσθαι θέλω, ἵνα καὶ προειδὼς αὐτὸς περὶ σεωυτοῦ
                     βουλεύεσθαι ἔχῃς τὰ συμφέροντα. ὁρᾷς τούτους τοὺς δαινυμένους πέρσας καὶ τὸν
                     στρατὸν τὸν ἐλίπομεν ἐπὶ τῷ ποταμῷ στρατοπεδευόμενον; τούτων πάντων ὄψεαι
                     ὀλίγου τινὸς χρόνου διελθόντος ὀλίγους τινὰς τοὺς περιγενομένους.</q>ταῦτά τε
                  ἅμα τὸν πέρσην λέγειν καὶ μετιέναι πολλὰ τῶν δακρύων. αὐτὸς δὲ θωμάσας τὸν λόγον
                  εἰπεῖν πρὸς αὐτόν·<q
                     n="383"
                     who="#Thersander">οὐκῶν μαρδονίῳ τε ταῦτα χρεόν ἐστι λέγειν καὶ τοῖσι μετ᾽
                     ἐκεῖνον ἐν αἴνῃ ἐοῦσι περσέων;</q>τὸν δὲ μετὰ ταῦτα εἰπεῖν·<q
                     n="384"
                     who="#Persian">ξεῖνε, ὅ τι δεῖ γενέσθαι ἐκ τοῦ θεοῦ, ἀμήχανον ἀποτρέψαι
                     ἀνθρώπῳ· οὐδὲ γὰρ πιστὰ λέγουσι ἐθέλει πείθεσθαι οὐδείς. ταῦτα δὲ περσέων
                     συχνοὶ ἐπιστάμενοι ἑπόμεθα ἀναγκαίῃ ἐνδεδεμένοι. ἐχθίστη δὲ ὀδύνη ἐστὶ τῶν ἐν
                     ἀνθρώποισι αὕτη, πολλὰ φρονέοντα μηδενὸς κρατέειν.</q>ταῦτα μὲν τοῦ ὀρχομενίου
                  θερσάνδρου ἤκουον· καὶ τάδε πρὸς τούτοισι, ὡς αὐτὸς αὐτίκα λέγοι ταῦτα πρὸς
                  ἀνθρώπους πρότερον ἢ γενέσθαι ἐν πλαταιῇσι τὴν μάχην.</p>
            </div>
            <div
               n="17"
               type="chapter">
               <p>μαρδονίου δὲ ἐν τῇ βοιωτίῃ στρατοπεδευομένου οἱ μὲν ἄλλοι παρείχοντο ἅπαντες
                  στρατιὴν καὶ συνεσέβαλον ἐς ἀθήνας ὅσοι περ ἐμήδιζον ἑλλήνων τῶν ταύτῃ οἰκημένων,
                  μοῦνοι δὲ φωκέες οὐ συνεσέβαλον· ἐμήδιζον γὰρ δὴ σφόδρα καὶ οὗτοι, οὐκ ἑκόντες
                  ἀλλ᾽ ὑπ᾽ ἀναγκαίης. ἡμέρῃσι δὲ οὐ πολλῇσι μετὰ τὴν ἄπιξιν τὴν ἐς θήβας ὕστερον
                  ἦλθον αὐτῶν ὁπλῖται χίλιοι· ἦγε δὲ αὐτοὺς ἁρμοκύδης ἀνὴρ τῶν ἀστῶν δοκιμώτατος.
                  ἐπεὶ δὲ ἀπίκατο καὶ οὗτοι ἐς θήβας, πέμψας ὁ μαρδόνιος ἱππέας ἐκέλευσέ σφεας ἐπ᾽
                  ἑωυτῶν ἐν τῷ πεδίῳ ἵζεσθαι. ὡς δὲ ἐποίησαν ταῦτα, αὐτίκα παρῆν ἡ ἵππος ἅπασα. μετὰ
                  δὲ ταῦτα διεξῆλθε μὲν διὰ τοῦ στρατοπέδου τοῦ ἑλληνικοῦ τοῦ μετὰ μήδων ἐόντος φήμη
                  ὡς κατακοντιεῖ σφεας, διεξῆλθε δὲ δι᾽ αὐτῶν φωκέων τὠυτὸ τοῦτο. ἔνθα δή σφι ὁ
                  στρατηγὸς ἁρμοκύδης παραίνεε λέγων τοιάδε·<q
                     n="385"
                     who="#Harmocydes">ὦ φωκέες, πρόδηλα γὰρ ὅτι ἡμέας οὗτοι οἱ ἄνθρωποι μέλλουσι
                     προόπτῳ θανάτῳ δώσειν, διαβεβλημένους ὑπὸ θεσσαλῶν, ὡς ἐγὼ εἰκάζω· νῦν ὦν ἄνδρα
                     πάντα τινὰ ὑμέων χρεόν ἐστι γενέσθαι ἀγαθόν· κρέσσον γὰρ ποιεῦντάς τι καὶ
                     ἀμυνομένους τελευτῆσαι τὸν αἰῶνα ἤ περ παρέχοντας διαφθαρῆναι αἰσχίστῳ μόρῳ.
                     ἀλλὰ μαθέτω τις αὐτῶν ὅτι ἐόντες βάρβαροι ἐπ᾽ ἕλλησι ἀνδράσι φόνον
                  ἔρραψαν.</q></p>
            </div>
            <div
               n="18"
               type="chapter">
               <p>ὁ μὲν ὦν ταῦτα παραίνεε· οἱ δὲ ἱππέες ἐπείτε σφέας ἐκυκλώσαντο, ἐπήλαυνον ὡς
                  ἀπολέοντες, καὶ δὴ διετείνοντο τὰ βέλεα ὡς ἀπήσοντες, καί κού τις καὶ ἀπῆκε· καὶ
                  οἳ ἀντίοι ἔστησαν, πάντῃ συστρέψαντες ἑωυτοὺς καὶ πυκνώσαντες ὡς μάλιστα. ἐνθαῦτα
                  οἱ ἱππόται ὑπέστρεφον καὶ ἀπήλαυνον ὀπίσω. οὐκ ἔχω δ᾽ ἀτρεκέως εἰπεῖν οὔτε εἰ
                  ἦλθον μὲν ἀπολέοντες τοὺς φωκέας δεηθέντων θεσσαλῶν, ἐπεὶ δὲ ὥρων πρὸς ἀλέξησιν
                  τραπομένους, δείσαντες μὴ καὶ σφίσι γένηται τρῶμα, οὕτω δὴ ἀπήλαυνον ὀπίσω ὣς γάρ
                  σφι ἐνετείλατο μαρδόνιος , οὔτ᾽ εἰ αὐτῶν πειρηθῆναι ἠθέλησε εἴ τι ἀλκῆς μετέχουσι·
                  ὡς δὲ ὀπίσω ἀπήλασαν οἱ ἱππόται, πέμψας μαρδόνιος κήρυκα ἔλεγε τάδε·<q
                     n="386"
                     who="#Mardonius">θαρσέετε, ὦ φωκέες· ἄνδρες γὰρ ἐφάνητε ἐόντες ἀγαθοί, οὐκ ὡς
                     ἐγὼ ἐπυνθανόμην. καὶ νῦν προθύμως φέρετε τὸν πόλεμον τοῦτον· εὐεργεσίῃσι γὰρ οὐ
                     νικήσετε οὔτ᾽ ὦν ἐμὲ οὔτε βασιλέα.</q>τὰ περὶ φωκέων μὲν ἐς τοσοῦτο
                  ἐγένετο.</p>
            </div>
            <div
               n="19"
               type="chapter">
               <p>λακεδαιμόνιοι δὲ ὡς ἐς τὸν ἰσθμὸν ἦλθον, ἐν τούτῳ ἐστρατοπεδεύοντο. πυνθανόμενοι
                  δὲ ταῦτα οἱ λοιποὶ πελοποννήσιοι τοῖσι τὰ ἀμείνω ἑάνδανε, οἱ δὲ καὶ ὁρῶντες
                  ἐξιόντας σπαρτιήτας, οὐκ ἐδικαίουν λείπεσθαι τῆς ἐξόδου λακεδαιμονίων . ἐκ δὴ ὦν
                  τοῦ ἰσθμοῦ καλλιερησάντων τῶν ἱρῶν ἐπορεύοντο πάντες καὶ ἀπικνέονται ἐς ἐλευσῖνα·
                  ποιήσαντες δὲ καὶ ἐνθαῦτα ἱρά, ὥς σφι ἐκαλλιέρεε, τὸ πρόσω ἐπορεύοντο, ἀθηναῖοι δὲ
                  ἅμα αὐτοῖσι, διαβάντες μὲν ἐκ σαλαμῖνος, συμμιγέντες δὲ ἐν ἐλευσῖνι. ὡς δὲ ἄρα
                  ἀπίκοντο τῆς βοιωτίης ἐς ἐρυθράς, ἔμαθόν τε δὴ τοὺς βαρβάρους ἐπὶ τῷ ἀσωπῷ
                  στρατοπεδευομένους, φρασθέντες τε τοῦτο ἀντετάσσοντο ἐπὶ τῆς ὑπωρείης τοῦ
                  κιθαιρῶνος.</p>
            </div>
            <div
               n="20"
               type="chapter">
               <p>μαρδόνιος δέ, ὡς οὐ κατέβαινον οἱ ἕλληνες ἐς τὸ πεδίον, πέμπει ἐς αὐτοὺς πᾶσαν τὴν
                  ἵππον, τῆς ἱππάρχεε μασίστιος εὐδοκιμέων παρὰ πέρσῃσι, τὸν ἕλληνες μακίστιον
                  καλέουσι, ἵππον ἔχων νησαῖον χρυσοχάλινόν τε καὶ ἄλλως κεκοσμημένον καλῶς. ἐνθαῦτα
                  ὡς προσήλασαν οἱ ἱππόται πρὸς τοὺς ἕλληνας, προσέβαλλον κατὰ τέλεα, προσβάλλοντες
                  δὲ κακὰ μεγάλα ἐργάζοντο καὶ γυναῖκάς σφεας ἀπεκάλεον.</p>
            </div>
            <div
               n="21"
               type="chapter">
               <p>κατὰ συντυχίην δὲ μεγαρέες ἔτυχον ταχθέντες τῇ τε ἐπιμαχώτατον ἦν τοῦ χώρου
                  παντός, καὶ ἡ πρόσοδος μάλιστα ταύτῃ ἐγίνετο τῇ ἵππῳ. προσβαλλούσης ὦν τῆς ἵππου
                  οἱ μεγαρέες πιεζόμενοι ἔπεμπον ἐπὶ τοὺς στρατηγοὺς τῶν ἑλλήνων κήρυκα, ἀπικόμενος
                  δὲ ὁ κῆρυξ πρὸς αὐτοὺς ἔλεγε τάδε·<q
                     n="387"
                     who="#messenger-Megarians">μεγαρέες τάδε λέγουσι· ἡμεῖς, ἄνδρες σύμμαχοι, οὐ
                     δυνατοί εἰμεν τὴν περσέων ἵππον δέκεσθαι μοῦνοι, ἔχοντες στάσιν ταύτην ἐς τὴν
                     ἔστημεν ἀρχήν· ἀλλὰ καὶ ἐς τόδε λιπαρίῃ τε καὶ ἀρετῇ ἀντέχομεν καίπερ
                     πιεζόμενοι, νῦν τε εἰ μή τινας ἄλλους πέμψετε διαδόχους τῆς τάξιος, ἴστε ἡμέας
                     ἐκλείψοντας τὴν τάξιν.</q>ὁ μὲν δή σφι ταῦτα ἀπήγγελλε· παυσανίης δὲ ἀπεπειρᾶτο
                  τῶν ἑλλήνων εἴ τινες ἐθέλοιεν ἄλλοι ἐθελονταὶ ἰέναι τε ἐς τὸν χῶρον τοῦτον καὶ
                  τάσσεσθαι διάδοχοι μεγαρεῦσι. οὐ βουλομένων δὲ τῶν ἄλλων ἀθηναῖοι ὑπεδέξαντο καὶ
                  ἀθηναίων οἱ τριηκόσιοι λογάδες, τῶν ἐλοχήγεε ὀλυμπιόδωρος ὁ λάμπωνος.</p>
            </div>
            <div
               n="22"
               type="chapter">
               <p>οὗτοι ἦσαν οἵ τε ὑποδεξάμενοι καὶ οἱ πρὸ τῶν ἄλλων τῶν παρεόντων ἑλλήνων ἐς
                  ἐρυθρὰς ταχθέντες, τοὺς τοξότας προσελόμενοι. μαχομένων δέ σφεων ἐπὶ χρόνον τέλος
                  τοιόνδε ἐγένετο τῆς μάχης. προσβαλλούσης τῆς ἵππου κατὰ τέλεα, ὁ μασιστίου προέχων
                  τῶν ἄλλων ἵππος βάλλεται τοξεύματι τὰ πλευρά, ἀλγήσας δὲ ἵσταταί τε ὀρθὸς καὶ
                  ἀποσείεται τὸν μασίστιον· πεσόντι δὲ αὐτῷ οἱ ἀθηναῖοι αὐτίκα ἐπεκέατο· τόν τε δὴ
                  ἵππον αὐτοῦ λαμβάνουσι καὶ αὐτὸν ἀμυνόμενον κτείνουσι, κατ᾽ ἀρχὰς οὐ δυνάμενοι.
                  ἐσκεύαστο γὰρ οὕτω· ἐντὸς θώρηκα εἶχε χρύσεον λεπιδωτόν, κατύπερθε δὲ τοῦ θώρηκος
                  κιθῶνα φοινίκεον ἐνεδεδύκεε· τύπτοντες δὲ ἐς τὸν θώρηκα ἐποίευν οὐδέν, πρίν γε δὴ
                  μαθών τις τὸ ποιεύμενον παίει μιν ἐς τὸν ὀφθαλμόν· οὕτω δὴ ἔπεσέ τε καὶ ἀπέθανε.
                  ταῦτα δέ κως γινόμενα ἐλελήθεε τοὺς ἄλλους ἱππέας· οὔτε γὰρ πεσόντα μιν εἶδον ἀπὸ
                  τοῦ ἵππου οὔτε ἀποθνῄσκοντα, ἀναχωρήσιός τε γινομένης καὶ ὑποστροφῆς οὐκ ἔμαθον τὸ
                  γινόμενον. ἐπείτε δὲ ἔστησαν, αὐτίκα ἐπόθεσαν, ὥς σφεας οὐδεὶς ἦν ὁ τάσσων·
                  μαθόντες δὲ τὸ γεγονός, διακελευσάμενοι ἤλαυνον τοὺς ἵππους πάντες, ὡς ἂν τόν γε
                  νεκρὸν ἀνελοίατο..</p>
            </div>
            <div
               n="23"
               type="chapter">
               <p>ἰδόντες δὲ οἱ ἀθηναῖοι οὐκέτι κατὰ τέλεα προσελαύνοντας τοὺς ἱππέας ἀλλ᾽ ἅμα
                  πάντας, τὴν ἄλλην στρατιὴν ἐπεβώσαντο. ἐν ᾧ δὲ ὁ πεζὸς ἅπας ἐπεβοήθεε, ἐν τούτῳ
                  μάχη ὀξέα περὶ τοῦ νεκροῦ ἐγίνετο· ἕως μέν νυν μοῦνοι ἦσαν οἱ τριηκόσιοι, ἑσσοῦντό
                  τε πολλὸν καὶ τὸν νεκρὸν ἀπέλειπον· ὡς δέ σφι τὸ πλῆθος ἐπεβοήθησε, οὕτω δὴ οὐκέτι
                  οἱ ἱππόται ὑπέμενον, οὐδέ σφι ἐξεγένετο τὸν νεκρὸν ἀνελέσθαι, ἀλλὰ πρὸς ἐκείνῳ
                  ἄλλους προσαπώλεσαν τῶν ἱππέων. ἀποστάντες ὦν ὅσον τε δύο στάδια ἐβουλεύοντο ὅ τι
                  χρεὸν εἴη ποιέειν· ἐδόκεε δέ σφι ἀναρχίης ἐούσης ἀπελαύνειν παρὰ μαρδόνιον..</p>
            </div>
            <div
               n="24"
               type="chapter">
               <p>ἀπικομένης δὲ τῆς ἵππου ἐς τὸ στρατόπεδον πένθος ἐποιήσαντο μασιστίου πᾶσά τε ἡ
                  στρατιὴ καὶ μαρδόνιος μέγιστον, σφέας τε αὐτοὺς κείροντες καὶ τοὺς ἵππους καὶ τὰ
                  ὑποζύγια οἰμωγῇ τε χρεώμενοι ἀπλέτῳ· ἅπασαν γὰρ τὴν βοιωτίην κατεῖχε ἠχὼ ὡς ἀνδρὸς
                  ἀπολομένου μετά γε μαρδόνιον λογιμωτάτου παρά τε πέρσῃσι καὶ βασιλέϊ..</p>
            </div>
            <div
               n="25"
               type="chapter">
               <p>οἱ μέν νυν βάρβαροι τρόπῳ τῷ σφετέρῳ ἐτίμων ἀποθανόντα μασίστιον· οἱ δὲ ἕλληνες,
                  ὡς τὴν ἵππον ἐδέξαντο προσβάλλουσαν καὶ δεξάμενοι ὤσαντο, ἐθάρσησαν πολλῷ μᾶλλον.
                  καὶ πρῶτα μὲν ἐς ἅμαξαν ἐσθέντες τὸν νεκρὸν παρὰ τὰς τάξις ἐκόμιζον· ὁ δὴ νεκρὸς
                  ἦν θέης ἄξιος μεγάθεος εἵνεκα καὶ κάλλεος· τῶν δὲ εἵνεκα καὶ ταῦτα ἐποίευν·
                  ἐκλείποντες τὰς τάξις ἐφοίτων θεησόμενοι μασίστιον. μετὰ δὲ ἔδοξέ σφι ἐπικαταβῆναι
                  ἐς πλαταιάς· ὁ γὰρ χῶρος ἐφαίνετο πολλῷ ἐὼν ἐπιτηδεότερός σφι ἐνστρατοπεδεύεσθαι ὁ
                  πλαταιικὸς τοῦ ἐρυθραίου τά τε ἄλλα καὶ εὐυδρότερος. ἐς τοῦτον δὴ τὸν χῶρον καὶ
                  ἐπὶ τὴν κρήνην τὴν γαργαφίην τὴν ἐν τῷ χώρῳ τούτῳ ἐοῦσαν ἔδοξέ σφι χρεὸν εἶναι
                  ἀπικέσθαι καὶ διαταχθέντας στρατοπεδεύεσθαι. ἀναλαβόντες δὲ τὰ ὅπλα ἤισαν διὰ τῆς
                  ὑπωρείης τοῦ κιθαιρῶνος παρὰ ὑσιὰς ἐς τὴν πλαταιίδα γῆν, ἀπικόμενοι δὲ ἐτάσσοντο
                  κατὰ ἔθνεα πλησίον τῆς τε κρήνης τῆς γαργαφίης καὶ τοῦ τεμένεος τοῦ ἀνδροκράτεος
                  τοῦ ἥρωος διὰ ὄχθων τε οὐκ ὑψηλῶν καὶ ἀπέδου χώρου..</p>
            </div>
            <div
               n="26"
               type="chapter">
               <p>ἐνθαῦτα ἐν τῇ διατάξι ἐγένετο λόγων πολλὸς ὠθισμὸς τεγεητέων τε καὶ ἀθηναίων·
                  ἐδικαίουν γὰρ αὐτοὶ ἑκάτεροι ἔχειν τὸ ἕτερον κέρας, καὶ καινὰ καὶ παλαιὰ
                  παραφέροντες ἔργα. τοῦτο μὲν οἱ τεγεῆται ἔλεγον τάδε·<q
                     n="388"
                     who="#Tegeans">ἡμεῖς αἰεί κοτε ἀξιούμεθα ταύτης τῆς τάξιος ἐκ τῶν συμμάχων
                     ἁπάντων, ὅσαι ἤδη ἔξοδοι κοιναὶ ἐγένοντο πελοποννησίοισι καὶ τὸ παλαιὸν καὶ τὸ
                     νέον, ἐξ ἐκείνου τοῦ χρόνου ἐπείτε ἡρακλεῖδαι ἐπειρῶντο μετὰ τὸν εὐρυσθέος
                     θάνατον κατιόντες ἐς πελοπόννησον. τότε εὑρόμεθα τοῦτο διὰ πρῆγμα τοιόνδε. ἐπεὶ
                     μετὰ ἀχαιῶν καὶ ἰώνων τῶν τότε ἐόντων ἐν πελοποννήσῳ ἐκβοηθήσαντες ἐς τὸν
                     ἰσθμὸν ἱζόμεθα ἀντίοι τοῖσι κατιοῦσι, τότε ὦν λόγος ὕλλον ἀγορεύσασθαι ὡς χρεὸν
                     εἴη τὸν μὲν στρατὸν τῷ στρατῷ μὴ ἀνακινδυνεύειν συμβάλλοντα, ἐκ δὲ τοῦ
                     πελοποννησίου στρατοπέδου τὸν ἂν σφέων αὐτῶν κρίνωσι εἶναι ἄριστον, τοῦτόν οἱ
                     μουνομαχῆσαι ἐπὶ διακειμένοισι. ἔδοξέ τε τοῖσι πελοποννησίοισι ταῦτα εἶναι
                     ποιητέα καὶ ἔταμον ὅρκιον ἐπὶ λόγῳ τοιῷδε, ἢν μὲν ὕλλος νικήσῃ τὸν
                     πελοποννησίων ἡγεμόνα, κατιέναι ἡρακλείδας ἐπὶ τὰ πατρώια, ἢν δὲ νικηθῇ, τὰ
                     ἔμπαλιν ἡρακλείδας ἀπαλλάσσεσθαι καὶ ἀπάγειν τὴν στρατιὴν ἑκατόν τε ἐτέων μὴ
                     ζητῆσαι κάτοδον ἐς πελοπόννησον. προεκρίθη τε δὴ ἐκ πάντων τῶν συμμάχων
                     ἐθελοντὴς ἔχεμος ὁ ἠερόπου τοῦ κηφέος, στρατηγός τε ἐὼν καὶ βασιλεὺς ἡμέτερος,
                     καὶ ἐμουνομάχησέ τε καὶ ἀπέκτεινε ὕλλον. ἐκ τούτου τοῦ ἔργου εὑρόμεθα ἐν
                     πελοποννησίοισι τε τοῖσι τότε καὶ ἄλλα γέρεα μεγάλα, τὰ διατελέομεν ἔχοντες,
                     καὶ τοῦ κέρεος τοῦ ἑτέρου αἰεὶ ἡγεμονεύειν κοινῆς ἐξόδου γινομένης. ὑμῖν μέν
                     νυν, ὦ λακεδαιμόνιοι, οὐκ ἀντιούμεθα, ἀλλὰ διδόντες αἵρεσιν ὁκοτέρου βούλεσθε
                     κέρεος ἄρχειν παρίεμεν· τοῦ δὲ ἑτέρου φαμὲν ἐς ἡμέας ἱκνέεσθαι ἡγεμονεύειν κατά
                     περ ἐν τῷ πρόσθε χρόνῳ. χωρίς τε τούτου τοῦ ἀπηγημένου ἔργου ἀξιονικότεροί
                     εἰμεν ἀθηναίων ταύτην τὴν τάξιν ἔχειν· πολλοὶ μὲν γὰρ καὶ εὖ ἔχοντες πρὸς ὑμέας
                     ἡμῖν, ἄνδρες σπαρτιῆται, ἀγῶνες ἀγωνίδαται, πολλοὶ δὲ καὶ πρὸς ἄλλους. οὕτω ὦν
                     δίκαιον ἡμέας ἔχειν τὸ ἕτερον κέρας μᾶλλον ἤ περ ἀθηναίους· οὐ γάρ σφί ἐστι
                     ἔργα οἷά περ ἡμῖν κατεργασμένα, οὔτ᾽ ὦν καινὰ οὔτε παλαιά.</q></p>
            </div>
            <div
               n="27"
               type="chapter">
               <p>οἱ μὲν ταῦτα ἔλεγον, ἀθηναῖοι δὲ πρὸς ταῦτα ὑπεκρίναντο τάδε·<q
                     n="389"
                     who="#Athenians">ἐπιστάμεθα μὲν σύνοδον τήνδε μάχης εἵνεκα συλλεγῆναι πρὸς τὸν
                     βάρβαρον, ἀλλ᾽ οὐ λόγων· ἐπεὶ δὲ ὁ τεγεήτης προέθηκε παλαιά τε καὶ καινὰ λέγειν
                     τὰ ἑκατέροισι ἐν τῷ παντὶ χρόνῳ κατέργασται χρηστά, ἀναγκαίως ἡμῖν ἔχει δηλῶσαι
                     πρὸς ὑμέας ὅθεν ἡμῖν πατρώιόν ἐστι, ἐοῦσι χρηστοῖσι αἰεί, πρώτοισι εἶναι μᾶλλον
                     ἢ ἀρκάσι. ἡρακλείδας, τῶν οὗτοί φασι ἀποκτεῖναι τὸν ἡγεμόνα ἐν τῷ ἰσθμῷ, τοῦτο
                     μὲν τούτους πρότερον ἐξελαυνομένους ὑπὸ πάντων ἑλλήνων ἐς τοὺς ἀπικοίατο
                     φεύγοντες δουλοσύνην πρὸς μυκηναίων, μοῦνοι ὑποδεξάμενοι τὴν εὐρυσθέος ὕβριν
                     κατείλομεν, σὺν ἐκείνοισι μάχῃ νικήσαντες τοὺς τότε ἔχοντας πελοπόννησον. τοῦτο
                     δὲ ἀργείους τοὺς μετὰ πολυνείκεος ἐπὶ θήβας ἐλάσαντας, τελευτήσαντας τὸν αἰῶνα
                     καὶ ἀτάφους κειμένους, στρατευσάμενοι ἐπὶ τοὺς καδμείους ἀνελέσθαι τε τοὺς
                     νεκρούς φαμεν καὶ θάψαι τῆς ἡμετέρης ἐν ἐλευσῖνι. ἔστι δὲ ἡμῖν ἔργον εὖ ἔχον
                     καὶ ἐς ἀμαζονίδας τὰς ἀπὸ θερμώδοντος ποταμοῦ ἐσβαλούσας κοτὲ ἐς γῆν τὴν
                     ἀττικήν· καὶ ἐν τοῖσι τρωικοῖσι πόνοισι οὐδαμῶν ἐλειπόμεθα. ἀλλ᾽ οὐ γάρ τι
                     προέχει τούτων ἐπιμεμνῆσθαι· καὶ γὰρ ἂν χρηστοὶ τότε ἐόντες ὡυτοὶ νῦν ἂν εἶεν
                     φλαυρότεροι καὶ τότε ἐόντες φλαῦροι νῦν ἂν εἶεν ἀμείνονες. παλαιῶν μέν νυν
                     ἔργων ἅλις ἔστω· ἡμῖν δὲ εἰ μηδὲν ἄλλο ἐστὶ ἀποδεδεγμένον, ὥσπερ ἐστὶ πολλά τε
                     καὶ εὖ ἔχοντα εἰ τέοισι καὶ ἄλλοισι ἑλλήνων, ἀλλὰ καὶ ἀπὸ τοῦ ἐν μαραθῶνι ἔργου
                     ἄξιοί εἰμεν τοῦτο τὸ γέρας ἔχειν καὶ ἄλλα πρὸς τούτῳ, οἵτινες μοῦνοι ἑλλήνων δὴ
                     μουνομαχήσαντες τῷ πέρσῃ καὶ ἔργῳ τοσούτῳ ἐπιχειρήσαντες περιεγενόμεθα καὶ
                     ἐνικήσαμεν ἔθνεα ἕξ τε καὶ τεσσεράκοντα. ἆρ᾽ οὐ δίκαιοί εἰμεν ἔχειν ταύτην τὴν
                     τάξιν ἀπὸ τούτου μούνου τοῦ ἔργου; ἀλλ᾽ οὐ γὰρ ἐν τῷ τοιῷδε τάξιος εἵνεκα
                     στασιάζειν πρέπει, ἄρτιοί εἰμεν πείθεσθαι ὑμῖν, ὦ λακεδαιμόνιοι, ἵνα δοκέει
                     ἐπιτηδεότατον ἡμέας εἶναι ἑστάναι καὶ κατ᾽ οὕστινας· πάντῃ γὰρ τεταγμένοι
                     πειρησόμεθα εἶναι χρηστοί.</q></p>
            </div>
            <div
               n="28"
               type="chapter">
               <p><q
                     n="389">ἐξηγέεσθε δὲ ὡς πεισομένων.</q>οἱ μὲν ταῦτα ἀμείβοντο· λακεδαιμονίων δὲ
                  ἀνέβωσε ἅπαν τὸ στρατόπεδον ἀθηναίους ἀξιονικοτέρους εἶναι ἔχειν τὸ κέρας ἤ περ
                  ἀρκάδας. οὕτω δὴ ἔσχον οἱ ἀθηναῖοι καὶ ὑπερεβάλοντο τοὺς τεγεήτας.</p>
               <p>μετὰ δὲ ταῦτα ἐτάσσοντο ὧδε οἱ ἐπιφοιτῶντές τε καὶ οἱ ἀρχὴν ἐλθόντες ἑλλήνων. τὸ
                  μὲν δεξιὸν κέρας εἶχον λακεδαιμονίων μύριοι· τούτων δὲ τοὺς πεντακισχιλίους ἐόντας
                  σπαρτιήτας ἐφύλασσον ψιλοὶ τῶν εἱλώτων πεντακισχίλιοι καὶ τρισμύριοι, περὶ ἄνδρα
                  ἕκαστον ἑπτὰ τεταγμένοι. προσεχέας δὲ σφίσι εἵλοντο ἑστάναι οἱ σπαρτιῆται τοὺς
                  τεγεήτας καὶ τιμῆς εἵνεκα καὶ ἀρετῆς· τούτων δ᾽ ἦσαν ὁπλῖται χίλιοι καὶ
                  πεντακόσιοι. μετὰ δὲ τούτους ἵσταντο κορινθίων πεντακισχίλιοι, παρὰ δὲ σφίσι
                  εὕροντο παρὰ παυσανίεω ἑστάναι ποτειδαιητέων τῶν ἐκ παλλήνης τοὺς παρεόντας
                  τριηκοσίους. τούτων δὲ ἐχόμενοι ἵσταντο ἀρκάδες ὀρχομένιοι ἑξακόσιοι, τούτων δὲ
                  σικυωνίων τρισχίλιοι. τούτων δὲ εἴχοντο ἐπιδαυρίων ὀκτακόσιοι· παρὰ δὲ τούτους
                  τροιζηνίων ἐτάσσοντο χίλιοι, τροιζηνίων δὲ ἐχόμενοι λεπρεητέων διηκόσιοι, τούτων
                  δὲ μυκηναίων καὶ τιρυνθίων τετρακόσιοι, τούτων δὲ ἐχόμενοι φλειάσιοι χίλιοι· παρὰ
                  δὲ τούτους ἔστησαν ἑρμιονέες τριηκόσιοι. ἑρμιονέων δὲ ἐχόμενοι ἵσταντο ἐρετριέων
                  τε καὶ στυρέων ἑξακόσιοι, τούτων δὲ χαλκιδέες τετρακόσιοι, τούτων δὲ ἀμπρακιωτέων
                  πεντακόσιοι. μετὰ δὲ τούτους λευκαδίων καὶ ἀνακτορίων ὀκτακόσιοι ἔστησαν, τούτων
                  δὲ ἐχόμενοι παλέες οἱ ἐκ κεφαλληνίης διηκόσιοι. μετὰ δὲ τούτους αἰγινητέων
                  πεντακόσιοι ἐτάχθησαν· παρὰ δὲ τούτους ἐτάσσοντο μεγαρέων τρισχίλιοι· εἴχοντο δὲ
                  τούτων πλαταιέες ἑξακόσιοι· τελευταῖοι δὲ καὶ πρῶτοι ἀθηναῖοι ἐτάσσοντο, κέρας
                  ἔχοντες τὸ εὐώνυμον, ὀκτακισχίλιοι· ἐστρατήγεε δ᾽ αὐτῶν ἀριστείδης ὁ
                  λυσιμάχου..</p>
            </div>
            <div
               n="29"
               type="chapter">
               <p>οὗτοι, πλὴν τῶν ἑπτὰ περὶ ἕκαστον τεταγμένων σπαρτιήτῃσι, ἦσαν ὁπλῖται, συνάπαντες
                  ἐόντες ἀριθμὸν τρεῖς τε μυριάδες καὶ ὀκτὼ χιλιάδες καὶ ἑκατοντάδες ἑπτά· ὁπλῖται
                  μὲν οἱ πάντες συλλεγέντες ἐπὶ τὸν βάρβαρον ἦσαν τοσοῦτο. ψιλῶν δὲ πλῆθος ἦν τόδε·
                  τῆς μὲν σπαρτιητικῆς τάξιος πεντακισχίλιοι καὶ τρισμύριοι ἄνδρες ὡς ἐόντων ἑπτὰ
                  περὶ ἕκαστον ἄνδρα, καὶ τούτων πᾶς τις παρήρτητο ὡς ἐς πόλεμον· οἱ δὲ τῶν λοιπῶν
                  λακεδαιμονίων καὶ ἑλλήνων ψιλοί, ὡς εἷς περὶ ἕκαστον ἐὼν ἄνδρα, πεντακόσιοι καὶ
                  τετρακισχίλιοι καὶ τρισμύριοι ἦσαν..</p>
            </div>
            <div
               n="30"
               type="chapter">
               <p>ψιλῶν μὲν δὴ τῶν ἁπάντων τῶν μαχίμων ἦν τὸ πλῆθος ἕξ τε μυριάδες καὶ ἐννέα
                  χιλιάδες καὶ ἑκατοντάδες πέντε, τοῦ δὲ σύμπαντος ἑλληνικοῦ τοῦ συνελθόντος ἐς
                  πλαταιὰς σύν τε ὁπλίτῃσι καὶ ψιλοῖσι τοῖσι μαχίμοισι ἕνδεκα μυριάδες ἦσαν, μιῆς
                  χιλιάδος, πρὸς δὲ ὀκτακοσίων ἀνδρῶν καταδέουσαι. σὺν δὲ θεσπιέων τοῖσι παρεοῦσι
                  ἐξεπληροῦντο αἱ ἕνδεκα μυριάδες· παρῆσαν γὰρ καὶ θεσπιέων ἐν τῷ στρατοπέδῳ οἱ
                  περιεόντες, ἀριθμὸν ἐς ὀκτακοσίους καὶ χιλίους· ὅπλα δὲ οὐδ᾽ οὗτοι εἶχον.</p>
            </div>
            <div
               n="31"
               type="chapter">
               <p><seg
                     n="1">οὗτοι μέν νυν ταχθέντες ἐπὶ τῷ ἀσωπῷ ἐστρατοπεδεύοντο. οἱ δὲ ἀμφὶ
                     μαρδόνιον βάρβαροι ὡς ἀπεκήδευσαν μασίστιον, παρῆσαν, πυθόμενοι τοὺς ἕλληνας
                     εἶναι ἐν πλαταιῇσι, καὶ αὐτοὶ ἐπὶ τὸν ἀσωπὸν τὸν ταύτῃ ῥέοντα. ἀπικόμενοι δὲ
                     ἀντετάσσοντο ὧδε ὑπὸ μαρδονίου. κατὰ μὲν λακεδαιμονίους ἔστησε πέρσας.</seg><seg
                     n="2">καὶ δὴ πολλὸν γὰρ περιῆσαν πλήθεϊ οἱ πέρσαι, ἐπί τε τάξις πλέονας
                     ἐκεκοσμέατο καὶ ἐπεῖχον καὶ τοὺς τεγεήτας. ἔταξε δὲ οὕτω· ὅ τι μὲν ἦν αὐτῶν
                     δυνατώτατον πᾶν ἀπολέξας ἔστησε ἀντίον λακεδαιμονίων, τὸ δὲ ἀσθενέστερον
                     παρέταξε κατὰ τοὺς τεγεήτας. ταῦτα δ᾽ ἐποίεε φραζόντων τε καὶ διδασκόντων
                     θηβαίων.</seg><seg
                     n="3">περσέων δὲ ἐχομένους ἔταξε μήδους· οὗτοι δὲ ἐπέσχον κορινθίους τε καὶ
                     ποτειδαιήτας καὶ ὀρχομενίους τε καὶ σικυωνίους. μήδων δὲ ἐχομένους ἔταξε
                     βακτρίους· οὗτοι δὲ ἐπέσχον ἐπιδαυρίους τε καὶ τροιζηνίους καὶ λεπρεήτας τε καὶ
                     τιρυνθίους καὶ μυκηναίους τε καὶ φλειασίους.</seg><seg
                     n="4">μετὰ δὲ βακτρίους ἔστησε ἰνδούς· οὗτοι δὲ ἐπέσχον ἑρμιονέας τε καὶ
                     ἐρετριέας καὶ στυρέας τε καὶ χαλκιδέας. ἰνδῶν δὲ ἐχομένους σάκας ἔταξε, οἳ
                     ἐπέσχον ἀμπρακιώτας τε καὶ ἀνακτορίους καὶ λευκαδίους τε καὶ παλέας καὶ
                     αἰγινήτας.</seg><seg
                     n="5">σακέων δὲ ἐχομένους ἔταξε ἀντία ἀθηναίων τε καὶ πλαταιέων καὶ μεγαρέων
                     βοιωτούς τε καὶ λοκροὺς καὶ μηλιέας τε καὶ θεσσαλοὺς καὶ φωκέων τοὺς χιλίους·
                     οὐ γὰρ ὦν ἅπαντες οἱ φωκέες ἐμήδιζον, ἀλλά τινες αὐτῶν καὶ τὰ ἑλλήνων ηὖξον
                     περὶ τὸν παρνησσὸν κατειλημένοι, καὶ ἐνθεῦτεν ὁρμώμενοι ἔφερόν τε καὶ ἦγον τήν
                     τε μαρδονίου στρατιὴν καὶ τοὺς μετ᾽ αὐτοῦ ἐόντας ἑλλήνων. ἔταξε δὲ καὶ
                     μακεδόνας τε καὶ τοὺς περὶ θεσσαλίην οἰκημένους κατὰ τοὺς ἀθηναίους.</seg></p>
            </div>
            <div
               n="32"
               type="chapter">
               <p>ταῦτα μὲν τῶν ἐθνέων τὰ μέγιστα ὠνόμασται τῶν ὑπὸ μαρδονίου ταχθέντων, τά περ
                  ἐπιφανέστατά τε ἦν καὶ λόγου πλείστου. ἐνῆσαν δὲ καὶ ἄλλων ἐθνέων ἄνδρες
                  ἀναμεμιγμένοι, φρυγῶν τε καὶ μυσῶν καὶ θρηίκων τε καὶ παιόνων καὶ τῶν ἄλλων, ἐν δὲ
                  καὶ αἰθιόπων τε καὶ αἰγυπτίων οἵ τε ἑρμοτύβιες καὶ οἱ καλασίριες καλεόμενοι
                  μαχαιροφόροι, οἵ περ εἰσὶ αἰγυπτίων μοῦνοι μάχιμοι· τούτους δὲ ἔτι ἐν φαλήρῳ ἐὼν
                  ἀπὸ τῶν νεῶν ἀπεβιβάσατο, ἐόντας ἐπιβάτας· οὐ γὰρ ἐτάχθησαν ἐς τὸν πεζὸν τὸν ἅμα
                  ξέρξῃ ἀπικόμενον ἐς ἀθήνας αἰγύπτιοι. τῶν μὲν δὴ βαρβάρων ἦσαν τριήκοντα μυριάδες,
                  ὡς καὶ πρότερον δεδήλωται· τῶν δὲ ἑλλήνων τῶν μαρδονίου συμμάχων οἶδε μὲν οὐδεὶς
                  ἀριθμόν οὐ γὰρ ὦν ἠριθμήθησαν , ὡς δὲ ἐπεικάσαι, ἐς πέντε μυριάδας συλλεγῆναι
                  εἰκάζω. οὗτοι οἱ παραταχθέντες πεζοὶ ἦσαν, ἡ δὲ ἵππος χωρὶς ἐτέτακτο.</p>
            </div>
            <div
               n="33"
               type="chapter">
               <p>ὡς δὲ ἄρα πάντες οἱ ἐτετάχατο κατὰ τε ἔθνεα καὶ κατὰ τέλεα, ἐνθαῦτα τῇ δευτέρῃ
                  ἡμέρῃ ἐθύοντο καὶ ἀμφότεροι. ἕλλησι μὲν τεισαμενὸς ἀντιόχου ἦν ὁ θυόμενος· οὗτος
                  γὰρ δὴ εἵπετο τῷ στρατεύματι τούτῳ μάντις· τὸν ἐόντα ἠλεῖον καὶ γένεος τοῦ
                  ἰαμιδέων κλυτιάδην λακεδαιμόνιοι ἐποιήσαντο λεωσφέτερον. τεισαμενῷ γὰρ μαντευομένῳ
                  ἐν δελφοῖσι περὶ γόνου ἀνεῖλε ἡ πυθίη ἀγῶνας τοὺς μεγίστους ἀναιρήσεσθαι πέντε. ὁ
                  μὲν δὴ ἁμαρτὼν τοῦ χρηστηρίου προσεῖχε γυμνασίοισι ὡς ἀναιρησόμενος γυμνικοὺς
                  ἀγῶνας, ἀσκέων δὲ πεντάεθλον παρὰ ἓν πάλαισμα ἔδραμε νικᾶν ὀλυμπιάδα, ἱερωνύμῳ τῷ
                  ἀνδρίῳ ἐλθὼν ἐς ἔριν. λακεδαιμόνιοι δὲ μαθόντες οὐκ ἐς γυμνικοὺς ἀλλ᾽ ἐς ἀρηίους
                  ἀγῶνας φέρον τὸ τεισαμενοῦ μαντήιον, μισθῷ ἐπειρῶντο πείσαντες τεισαμενὸν
                  ποιέεσθαι ἅμα ἡρακλειδέων τοῖσι βασιλεῦσι ἡγεμόνα τῶν πολέμων. ὁ δὲ ὁρῶν περὶ
                  πολλοῦ ποιευμένους σπαρτιήτας φίλον αὐτὸν προσθέσθαι, μαθὼν τοῦτο ἀνετίμα σημαίνων
                  σφι ὡς ἤν μιν πολιήτην σφέτερον ποιήσωνται τῶν πάντων μεταδιδόντες, ποιήσει ταῦτα,
                  ἐπ᾽ ἄλλῳ μισθῷ δ᾽ οὔ. σπαρτιῆται δὲ πρῶτα μὲν ἀκούσαντες δεινὰ ἐποιεῦντο καὶ
                  μετίεσαν τῆς χρησμοσύνης τὸ παράπαν, τέλος δέ, δείματος μεγάλου ἐπικρεμαμένου τοῦ
                  περσικοῦ τούτου στρατεύματος, καταίνεον μετιόντες. ὁ δὲ γνοὺς τετραμμένους σφέας
                  οὐδ᾽ οὕτω ἔτι ἔφη ἀρκέεσθαι τούτοισι μούνοισι, ἀλλὰ δεῖν ἔτι καὶ τὸν ἀδελφεὸν
                  ἑωυτοῦ ἡγίην γίνεσθαι σπαρτιήτην ἐπὶ τοῖσι αὐτοῖσι λόγοισι τοῖσι καὶ αὐτὸς
                  γίνεται.</p>
            </div>
            <div
               n="34"
               type="chapter">
               <p>ταῦτα δὲ λέγων οὗτος ἐμιμέετο μελάμποδα, ὡς εἰκάσαι βασιληίην τε καὶ πολιτηίην
                  αἰτεομένους. καὶ γὰρ δὴ καὶ μελάμπους τῶν ἐν ἄργεϊ γυναικῶν μανεισέων, ὥς μιν οἱ
                  ἀργεῖοι ἐμισθοῦντο ἐκ πύλου παῦσαι τὰς σφετέρας γυναῖκας τῆς νούσου, μισθὸν
                  προετείνατο τῆς βασιληίης τὸ ἥμισυ. οὐκ ἀνασχομένων δὲ τῶν ἀργείων ἀλλ᾽ ἀπιόντων,
                  ὡς ἐμαίνοντο πολλῷ πλεῦνες τῶν γυναικῶν, οὕτω δὴ ὑποστάντες τὰ ὁ μελάμπους
                  προετείνατο ἤισαν δώσοντές οἱ ταῦτα. ὁ δὲ ἐνθαῦτα δὴ ἐπορέγεται ὁρῶν αὐτοὺς
                  τετραμμένους, φάς, ἢν μὴ καὶ τῷ ἀδελφεῷ βίαντι μεταδῶσι τὸ τριτημόριον τῆς
                  βασιληίης, οὐ ποιήσειν τὰ βούλονται. οἱ δὲ ἀργεῖοι ἀπειληθέντες ἐς στεινὸν
                  καταινέουσι καὶ ταῦτα.</p>
            </div>
            <div
               n="35"
               type="chapter">
               <p>ὣς δὲ καὶ σπαρτιῆται, ἐδέοντο γὰρ δεινῶς τοῦ τεισαμενοῦ, πάντως συνεχώρεόν οἱ.
                  συγχωρησάντων δὲ καὶ ταῦτα τῶν σπαρτιητέων, οὕτω δὴ πέντε σφι μαντευόμενος ἀγῶνας
                  τοὺς μεγίστους τεισαμενὸς ὁ ἠλεῖος, γενόμενος σπαρτιήτης, συγκαταιρέει. μοῦνοι δὲ
                  δὴ πάντων ἀνθρώπων ἐγένοντο οὗτοι σπαρτιήτῃσι πολιῆται. οἱ δὲ πέντε ἀγῶνες οἵδε
                  ἐγένοντο, εἷς μὲν καὶ πρῶτος οὗτος ὁ ἐν πλαταιῇσι, ἐπὶ δὲ ὁ ἐν τεγέῃ πρὸς τεγεήτας
                  τε καὶ ἀργείους γενόμενος, μετὰ δὲ ὁ ἐν διπαιεῦσι πρὸς ἀρκάδας πάντας πλὴν
                  μαντινέων, ἐπὶ δὲ ὁ μεσσηνίων ὁ πρὸς ἰσθμῷ, ὕστατος δὲ ὁ ἐν τανάγρῃ πρὸς ἀθηναίους
                  τε καὶ ἀργείους γενόμενος· οὗτος δὲ ὕστατος κατεργάσθη τῶν πέντε ἀγώνων.</p>
            </div>
            <div
               n="36"
               type="chapter">
               <p><seg
                     n="1">οὗτος δὴ τότε τοῖσι ἕλλησι ὁ τεισαμενὸς ἀγόντων τῶν σπαρτιητέων
                     ἐμαντεύετο ἐν τῇ πλαταιίδι. τοῖσι μέν νυν ἕλλησι καλὰ ἐγίνετο τὰ ἱρὰ
                     ἀμυνομένοισι, διαβᾶσι δὲ τὸν ἀσωπὸν καὶ μάχης ἄρχουσι οὔ·</seg></p>
            </div>
            <div
               n="37"
               type="chapter">
               <p><seg
                     n="1">μαρδονίῳ δὲ προθυμεομένῳ μάχης ἄρχειν οὐκ ἐπιτήδεα ἐγίνετο τὰ ἱρά,
                     ἀμυνομένῳ δὲ καὶ τούτῳ καλά. καὶ γὰρ οὗτος ἑλληνικοῖσι ἱροῖσι ἐχρᾶτο, μάντιν
                     ἔχων ἡγησίστρατον, ἄνδρα ἠλεῖόν τε καὶ τῶν τελλιαδέων ἐόντα λογιμώτατον, τὸν δὴ
                     πρότερον τούτων σπαρτιῆται λαβόντες ἔδησαν ἐπὶ θανάτῳ ὡς πεπονθότες πολλά τε
                     καὶ ἀνάρσια ὑπ᾽ αὐτοῦ.</seg><seg
                     n="2">ὁ δὲ ἐν τούτῳ τῷ κακῷ ἐχόμενος, ὥστε τρέχων περὶ τῆς ψυχῆς πρό τε τοῦ
                     θανάτου πεισόμενος πολλά τε καὶ λυγρά, ἔργον ἐργάσατο μέζον λόγου. ὡς γὰρ δὴ
                     ἐδέδετο ἐν ξύλῳ σιδηροδέτῳ, ἐσενειχθέντος κως σιδηρίου ἐκράτησε, αὐτίκα δὲ
                     ἐμηχανᾶτο ἀνδρηιότατον ἔργον πάντων τῶν ἡμεῖς ἴδμεν· σταθμωσάμενος γὰρ ὅκως
                     ἐξελεύσεταί οἱ τὸ λοιπὸν τοῦ ποδός, ἀπέταμε τὸν ταρσὸν ἑωυτοῦ.</seg><seg
                     n="3">ταῦτα δὲ ποιήσας, ὥστε φυλασσόμενος ὑπὸ φυλάκων, διορύξας τὸν τοῖχον
                     ἀπέδρη ἐς τεγέην, τὰς μὲν νύκτας πορευόμενος, τὰς δὲ ἡμέρας καταδύνων ἐς ὕλην
                     καὶ αὐλιζόμενος. οὕτω ὥστε λακεδαιμονίων πανδημεὶ διζημένων τρίτῃ εὐφρόνῃ
                     γενέσθαι ἐν τεγέῃ, τοὺς δὲ ἐν θώματι μεγάλῳ ἐνέχεσθαι τῆς τε τόλμης, ὁρῶντας τὸ
                     ἡμίτομον τοῦ ποδὸς κείμενον κἀκεῖνον οὐ δυναμένους εὑρεῖν.</seg><seg
                     n="4">τότε μὲν οὕτω διαφυγὼν λακεδαιμονίους καταφεύγει ἐς τεγέην, ἐοῦσαν οὐκ
                     ἀρθμίην λακεδαιμονίοισι τοῦτον τὸν χρόνον· ὑγιὴς δὲ γενόμενος καὶ
                     προσποιησάμενος ξύλινον πόδα κατεστήκεε ἐκ τῆς ἰθέης λακεδαιμονίοισι πολέμιος·
                     οὐ μέντοι ἔς γε τέλος οἱ συνήνεικε τὸ ἔχθος τὸ ἐς λακεδαιμονίους συγκεκρημένον·
                     ἥλω γὰρ μαντευόμενος ἐν ζακύνθῳ ὑπ᾽ αὐτῶν καὶ ἀπέθανε.</seg></p>
            </div>
            <div
               n="38"
               type="chapter">
               <p><seg
                     n="1">ὁ μέν τοι θάνατος ὁ ἡγησιστράτου ὕστερον ἐγένετο τῶν πλαταιικῶν. τότε δὲ
                     ἐπὶ τῷ ἀσωπῷ μαρδονίῳ μεμισθωμένος οὐκ ὀλίγου ἐθύετό τε καὶ προεθυμέετο κατά τε
                     τὸ ἔχθος τὸ λακεδαιμονίων καὶ κατὰ τὸ κέρδος.</seg><seg
                     n="2">ὡς δὲ οὐκ ἐκαλλιέρεε ὥστε μάχεσθαι οὔτε αὐτοῖσι πέρσῃσι οὔτε τοῖσι μετ᾽
                     ἐκείνων ἐοῦσι ἑλλήνων εἶχον γὰρ καὶ οὗτοι ἐπ᾽ ἑωυτῶν μάντιν ἱππόμαχον λευκάδιον
                     ἄνδρα, ἐπιρρεόντων δὲ τῶν ἑλλήνων καὶ γινομένων πλεόνων τιμηγενίδης ὁ ἕρπυος
                     ἀνὴρ θηβαῖος συνεβούλευσε μαρδονίῳ τὰς ἐκβολὰς τοῦ κιθαιρῶνος φυλάξαι, λέγων ὡς
                     ἐπιρρέουσι οἱ ἕλληνες αἰεὶ ἀνὰ πᾶσαν ἡμέρην καὶ ὡς ἀπολάμψοιτο
                  συχνούς.</seg></p>
            </div>
            <div
               n="39"
               type="chapter">
               <p>ἡμέραι δέ σφι ἀντικατημένοισι ἤδη ἐγεγόνεσαν ὀκτώ, ὅτε ταῦτα ἐκεῖνος συνεβούλευε
                  μαρδονίῳ· ὁ δὲ μαθὼν τὴν παραίνεσιν εὖ ἔχουσαν, ὡς εὐφρόνη ἐγένετο, πέμπει τὴν
                  ἵππον ἐς τὰς ἐκβολὰς τὰς κιθαιρωνίδας αἳ ἐπὶ πλαταιέων φέρουσι, τὰς βοιωτοὶ μὲν
                  τρεῖς κεφαλὰς καλέουσι, ἀθηναῖοι δὲ δρυὸς κεφαλάς. πεμφθέντες δὲ οἱ ἱππόται οὐ
                  μάτην ἀπίκοντο· ἐσβάλλοντα γὰρ ἐς τὸ πεδίον λαμβάνουσι ὑποζύγιά τε πεντακόσια,
                  σιτία ἄγοντα ἀπὸ πελοποννήσου ἐς τὸ στρατόπεδον, καὶ ἀνθρώπους οἳ εἵποντο τοῖσι
                  ζεύγεσι. ἑλόντες δὲ ταύτην τὴν ἄγρην οἱ πέρσαι ἀφειδέως ἐφόνευον, οὐ φειδόμενοι
                  οὔτε ὑποζυγίου οὐδενὸς οὔτε ἀνθρώπου· ὡς δὲ ἄδην εἶχον κτείνοντες, τὰ λοιπὰ αὐτῶν
                  ἤλαυνον περιβαλόμενοι παρά τε μαρδόνιον καὶ ἐς τὸ στρατόπεδον.</p>
            </div>
            <div
               n="40"
               type="chapter">
               <p>μετὰ δὲ τοῦτο τὸ ἔργον ἑτέρας δύο ἡμέρας διέτριψαν, οὐδέτεροι βουλόμενοι μάχης
                  ἄρξαι· μέχρι μὲν γὰρ τοῦ ἀσωποῦ ἐπήισαν οἱ βάρβαροι πειρώμενοι τῶν ἑλλήνων,
                  διέβαινον δὲ οὐδέτεροι. ἡ μέντοι ἵππος ἡ μαρδονίου αἰεὶ προσέκειτό τε καὶ ἐλύπεε
                  τοὺς ἕλληνας· οἱ γὰρ θηβαῖοι, ἅτε μηδίζοντες μεγάλως, προθύμως ἔφερον τὸν πόλεμον
                  καὶ αἰεὶ κατηγέοντο μέχρι μάχης, τὸ δὲ ἀπὸ τούτου παραδεκόμενοι πέρσαι τε καὶ
                  μῆδοι μάλα ἔσκον οἳ ἀπεδείκνυντο ἀρετάς.</p>
            </div>
            <div
               n="41"
               type="chapter">
               <p>μέχρι μέν νυν τῶν δέκα ἡμερέων οὐδὲν ἐπὶ πλέον ἐγίνετο τούτων. ὡς δὲ ἑνδεκάτη
                  ἐγεγόνεε ἡμέρη ἀντικατημένοισι ἐν πλαταιῇσι, οἵ τε δὴ ἕλληνες πολλῷ πλέονες
                  ἐγεγόνεσαν καὶ μαρδόνιος περιημέκτεε τῇ ἕδρῃ, ἐνθαῦτα ἐς λόγους ἦλθον μαρδόνιός τε
                  ὁ γωβρύεω καὶ ἀρτάβαζος ὁ<persName>φαρνάκεος</persName>, ὃς ἐν ὀλίγοισι περσέων ἦν
                  ἀνὴρ δόκιμος παρὰ ξέρξῃ. βουλευομένων δὲ αἵδε ἦσαν αἱ γνῶμαι, ἡ μὲν γὰρ ἀρταβάζου
                  ὡς χρεὸν εἴη ἀναζεύξαντας τὴν ταχίστην πάντα τὸν στρατὸν ἰέναι ἐς τὸ τεῖχος τὸ
                  θηβαίων, ἔνθα σῖτόν τέ σφι ἐσενηνεῖχθαι πολλὸν καὶ χόρτον τοῖσι ὑποζυγίοισι, κατ᾽
                  ἡσυχίην τε ἱζομένους διαπρήσσεσθαι ποιεῦντας τάδε· ἔχειν γὰρ χρυσὸν πολλὸν μὲν
                  ἐπίσημον, πολλὸν δὲ καὶ ἄσημον, πολλὸν δὲ ἄργυρόν τε καὶ ἐκπώματα· τούτων
                  φειδομένους μηδενὸς διαπέμπειν ἐς τοὺς ἕλληνας, ἑλλήνων δὲ μάλιστα ἐς τοὺς
                  προεστεῶτας ἐν τῇσι πόλισι, καὶ ταχέως σφέας παραδώσειν τὴν ἐλευθερίην, μηδὲ
                  ἀνακινδυνεύειν συμβάλλοντας. τούτου μὲν ἡ αὐτὴ ἐγίνετο καὶ θηβαίων γνώμη, ὡς
                  προειδότος πλέον τι καὶ τούτου, μαρδονίου δὲ ἰσχυροτέρη τε καὶ ἀγνωμονεστέρη καὶ
                  οὐδαμῶς συγγινωσκομένη· >δοκέειν τε γὰρ πολλῷ κρέσσω εἶναι τὴν σφετέρην στρατιὴν
                  τῆς ἑλληνικῆς, συμβάλλειν τε τὴν ταχίστην μηδὲ περιορᾶν συλλεγομένους ἔτι πλέονας
                  τῶν συλλελεγμένων, τά τε σφάγια τὰ ἡγησιστράτου ἐᾶν χαίρειν μηδὲ βιάζεσθαι, ἀλλὰ
                  νόμῳ τῷ περσέων χρεωμένους συμβάλλειν.</p>
            </div>
            <div
               n="42"
               type="chapter">
               <p>τούτου δὲ οὕτω δικαιοῦντος ἀντέλεγε οὐδείς, ὥστε ἐκράτεε τῇ γνώμῃ· τὸ γὰρ κράτος
                  εἶχε τῆς στρατιῆς οὗτος ἐκ βασιλέος, ἀλλ᾽ οὐκ ἀρτάβαζος. μεταπεμψάμενος ὦν τοὺς
                  ταξιάρχους τῶν τελέων καὶ τῶν μετ᾽ ἑωυτοῦ ἐόντων ἑλλήνων τοὺς στρατηγοὺς εἰρώτα εἴ
                  τι εἰδεῖεν λόγιον περὶ περσέων ὡς διαφθερέονται ἐν τῇ ἑλλάδι. σιγώντων δὲ τῶν
                  ἐπικλήτων, τῶν μὲν οὐκ εἰδότων τοὺς χρησμούς, τῶν δὲ εἰδότων μέν, ἐν ἀδείῃ δὲ οὐ
                  ποιευμένων τὸ λέγειν, αὐτὸς τε μαρδόνιος ἔλεγε·<q
                     n="390"
                     who="#Mardonius">ἐπεὶ τοίνυν ὑμεῖς ἢ ἴστε οὐδὲν ἢ οὐ τολμᾶτε λέγειν, ἀλλ᾽ ἐγὼ
                     ἐρέω ὡς εὖ ἐπιστάμενος. ἔστι λόγιον ὡς χρεόν ἐστι πέρσας ἀπικομένους ἐς τὴν
                     ἑλλάδα διαρπάσαι τὸ ἱρὸν τὸ ἐν δελφοῖσι, μετὰ δὲ τὴν διαρπαγὴν ἀπολέσθαι
                     πάντας. ἡμεῖς τοίνυν αὐτὸ τοῦτο ἐπιστάμενοι οὔτε ἴμεν ἐπὶ τὸ ἱρὸν τοῦτο οὔτε
                     ἐπιχειρήσομεν διαρπάζειν, ταύτης τε εἵνεκα τῆς αἰτίης οὐκ ἀπολεόμεθα. ὥστε
                     ὑμέων ὅσοι τυγχάνουσι εὔνοοι ἐόντες πέρσῃσι, ἥδεσθε τοῦδε εἵνεκα, ὡς
                     περιεσομένους ἡμέας ἑλλήνων.</q>ταῦτά σφι εἴπας δεύτερα ἐσήμηνε παραρτέεσθαί τε
                  πάντα καὶ εὐκρινέα ποιέεσθαι ὡς ἅμα ἡμέρῃ τῇ ἐπιούσῃ συμβολῆς ἐσομένης.</p>
            </div>
            <div
               n="43"
               type="chapter">
               <p>τοῦτον δ᾽ ἔγωγε τὸν χρησμόν, τὸν μαρδόνιος εἶπε ἐς πέρσας ἔχειν, ἐς ἰλλυριούς τε
                  καὶ τὸν ἐγχελέων στρατὸν οἶδα πεποιημένον, ἀλλ᾽ οὐκ ἐς πέρσας. ἀλλὰ τὰ μὲν βάκιδι
                  ἐς ταύτην τὴν μάχην ἐστὶ πεποιημένα,<q
                     n="391"
                     type="oracle"
                     who="#Bakis"><l>τὴν δ᾽ ἐπὶ θερμώδοντι καὶ ἀσωπῷ λεχεποίῃ</l><l>ἑλλήνων σύνοδον
                        καὶ βαρβαρόφωνον ἰυγήν,</l><l>τῇ πολλοὶ πεσέονται ὑπὲρ λάχεσίν τε μόρον
                        τε</l><l>τοξοφόρων μήδων, ὅταν αἴσιμον ἦμαρ ἐπέλθῃ</l></q>, ταῦτα μὲν καὶ
                  παραπλήσια τούτοισι ἄλλα μουσαίου ἔχοντα οἶδα ἐς πέρσας. ὁ δὲ θερμώδων ποταμὸς
                  ῥέει μεταξὺ τανάγρης τε καὶ γλίσαντος.</p>
            </div>
            <div
               n="44"
               type="chapter">
               <p>μετὰ δὲ τὴν ἐπειρώτησιν τῶν χρησμῶν καὶ παραίνεσιν τὴν ἐκ μαρδονίου νύξ τε ἐγίνετο
                  καὶ ἐς φυλακὰς ἐτάσσοντο. ὡς δὲ πρόσω τῆς νυκτὸς προελήλατο καὶ ἡσυχίη τε ἐδόκεε
                  εἶναι ἀνὰ τὰ στρατόπεδα καὶ μάλιστα οἱ ἄνθρωποι εἶναι ἐν ὕπνῳ, τηνικαῦτα
                  προσελάσας ἵππῳ πρὸς τὰς φυλακὰς τὰς ἀθηναίων ἀλέξανδρος ὁ ἀμύντεω, στρατηγός τε
                  ἐὼν καὶ βασιλεὺς μακεδόνων, ἐδίζητο τοῖσι στρατηγοῖσι ἐς λόγους ἐλθεῖν. τῶν δὲ
                  φυλάκων οἱ μὲν πλέονες παρέμενον, οἱ δ᾽ ἔθεον ἐπὶ τοὺς στρατηγούς, ἐλθόντες δὲ
                  ἔλεγον ὡς ἄνθρωπος ἥκοι ἐπ᾽ ἵππου ἐκ τοῦ στρατοπέδου τοῦ μήδων, ὃς ἄλλο μὲν οὐδὲν
                  παραγυμνοῖ ἔπος, στρατηγοὺς δὲ ὀνομάζων ἐθέλειν φησὶ ἐς λόγους ἐλθεῖν.</p>
            </div>
            <div
               n="45"
               type="chapter">
               <p>οἱ δὲ ἐπεὶ ταῦτα ἤκουσαν, αὐτίκα εἵποντο ἐς τὰς φυλακάς. ἀπικομένοισι δὲ ἔλεγε
                  ἀλέξανδρος τάδε·<q
                     n="392"
                     who="#Alexander">ἄνδρες ἀθηναῖοι, παραθήκην ὑμῖν τὰ ἔπεα τάδε τίθεμαι, ἀπόρρητα
                     ποιεύμενος πρὸς μηδένα λέγειν ὑμέας ἄλλον ἢ παυσανίην, μή με καὶ διαφθείρητε·
                     οὐ γὰρ ἂν ἔλεγον, εἰ μὴ μεγάλως ἐκηδόμην συναπάσης τῆς ἑλλάδος· αὐτός τε γὰρ
                     ἕλλην γένος εἰμὶ τὠρχαῖον, καὶ ἀντ᾽ ἐλευθέρης δεδουλωμένην οὐκ ἂν ἐθέλοιμι ὁρᾶν
                     τὴν ἑλλάδα. λέγω δὲ ὦν ὅτι μαρδονίῳ τε καὶ τῇ στρατιῇ τὰ σφάγια οὐ δύναται
                     καταθύμια γενέσθαι· πάλαι γὰρ ἂν ἐμάχεσθε· νῦν δέ οἱ δέδοκται τὰ μὲν σφάγια ἐᾶν
                     χαίρειν, ἅμα ἡμέρῃ δὲ διαφωσκούσῃ συμβολὴν ποιέεσθαι· καταρρώδηκε γὰρ μὴ
                     πλέονες συλλεχθῆτε, ὡς ἐγὼ εἰκάζω. πρὸς ταῦτα ἑτοιμάζεσθε· ἢν δὲ ἄρα
                     ὑπερβάληται τὴν συμβολὴν μαρδόνιος καὶ μὴ ποιῆται, λιπαρέετε μένοντες· ὀλιγέων
                     γάρ σφι ἡμερέων λείπεται σιτία. ἢν δὲ ὑμῖν ὁ πόλεμος ὅδε κατὰ νόον τελευτήσῃ,
                     μνησθῆναί τινα χρὴ καὶ ἐμέο ἐλευθερώσιος πέρι, ὃς ἑλλήνων εἵνεκα ἔργον οὕτω
                     παράβολον ἔργασμαι ὑπὸ προθυμίης, ἐθέλων ὑμῖν δηλῶσαι τὴν διάνοιαν τὴν
                     μαρδονίου, ἵνα μὴ ἐπιπέσωσι ὑμῖν ἐξαίφνης οἱ βάρβαροι μὴ προσδεκομένοισί κω.
                     εἰμὶ δὲ ἀλέξανδρος ὁ μακεδών.</q>ὁ μὲν ταῦτα εἴπας ἀπήλαυνε ὀπίσω ἐς τὸ
                  στρατόπεδον καὶ τὴν ἑωυτοῦ τάξιν.</p>
            </div>
            <div
               n="46"
               type="chapter">
               <p>οἱ δὲ στρατηγοὶ τῶν ἀθηναίων ἐλθόντες ἐπὶ τὸ δεξιὸν κέρας ἔλεγον παυσανίῃ τά περ
                  ἤκουσαν ἀλεξάνδρου. ὁ δὲ τούτῳ τῷ λόγῳ καταρρωδήσας τοὺς πέρσας ἔλεγε τάδε·<q
                     n="393"
                     who="#Pausanias">ἐπεὶ τοίνυν ἐς ἠῶ ἡ συμβολὴ γίνεται, ὑμέας μὲν χρεόν ἐστι τοὺς
                     ἀθηναίους στῆναι κατὰ τοὺς πέρσας, ἡμέας δὲ κατὰ τοὺς βοιωτούς τε καὶ τοὺς κατ᾽
                     ὑμέας τεταγμένους ἑλλήνων, τῶνδε εἵνεκα· ὑμεῖς ἐπίστασθε τοὺς μήδους καὶ τὴν
                     μάχην αὐτῶν ἐν μαραθῶνι μαχεσάμενοι, ἡμεῖς δὲ ἄπειροί τέ εἰμεν καὶ ἀδαέες
                     τούτων τῶν ἀνδρῶν· σπαρτιητέων γὰρ οὐδεὶς πεπείρηται μήδων, ἡμεῖς δὲ βοιωτῶν
                     καὶ θεσσαλῶν ἔμπειροί εἰμεν. ἀλλ᾽ ἀναλαβόντας τὰ ὅπλα χρεόν ἐστι ἰέναι ὑμέας
                     μὲν ἐς τόδε τὸ κέρας, ἡμέας δὲ ἐς τὸ εὐώνυμον.</q>πρὸς δὲ ταῦτα εἶπαν οἱ
                  ἀθηναῖοι τάδε·<q
                     n="394"
                     who="#Athenians">καὶ αὐτοῖσι ἡμῖν πάλαι ἀπ᾽ ἀρχῆς, ἐπείτε εἴδομεν κατ᾽ ὑμέας
                     τασσομένους τοὺς πέρσας, ἐν νόῳ ἐγένετο εἰπεῖν ταῦτα τά περ ὑμεῖς φθάντες
                     προφέρετε· ἀλλὰ γὰρ ἀρρωδέομεν μὴ ὑμῖν οὐκ ἡδέες γένωνται οἱ λόγοι. ἐπεὶ δ᾽ ὦν
                     αὐτοὶ ἐμνήσθητε, καὶ ἡδομένοισι ἡμῖν οἱ λόγοι γεγόνασι καὶ ἕτοιμοί εἰμεν
                     ποιέειν ταῦτα.</q></p>
            </div>
            <div
               n="47"
               type="chapter">
               <p>ὡς δ᾽ ἤρεσκε ἀμφοτέροισι ταῦτα, ἠώς τε διέφαινε καὶ διαλλάσσοντο τὰς τάξις.
                  γνόντες δὲ οἱ βοιωτοὶ τὸ ποιεύμενον ἐξαγορεύουσι μαρδονίῳ· ὁ δ᾽ ἐπείτε ἤκουσε,
                  αὐτίκα μετιστάναι καὶ αὐτὸς ἐπειρᾶτο, παράγων τοὺς πέρσας κατὰ τοὺς
                  λακεδαιμονίους. ὡς δὲ ἔμαθε τοῦτο τοιοῦτο γινόμενον ὁ παυσανίης, γνοὺς ὅτι οὐ
                  λανθάνει, ὀπίσω ἦγε τοὺς σπαρτιήτας ἐπὶ τὸ δεξιὸν κέρας· ὣς δὲ αὕτως καὶ ὁ
                  μαρδόνιος ἐπὶ τὸ εὐώνυμον.</p>
            </div>
            <div
               n="48"
               type="chapter">
               <p>ἐπεὶ δὲ κατέστησαν ἐς τὰς ἀρχαίας τάξις, πέμψας ὁ μαρδόνιος κήρυκα ἐς τοὺς
                  σπαρτιήτας ἔλεγε τάδε·<q
                     n="395"
                     who="#Mardonius">ὦ λακεδαιμόνιοι, ὑμεῖς δὴ λέγεσθε εἶναι ἄνδρες ἄριστοι ὑπὸ τῶν
                     τῇδε ἀνθρώπων, ἐκπαγλεομένων ὡς οὔτε φεύγετε ἐκ πολέμου οὔτε τάξιν ἐκλείπετε,
                     μένοντές τε ἢ ἀπόλλυτε τοὺς ἐναντίους ἢ αὐτοὶ ἀπόλλυσθε. τῶν δ᾽ ἄρ᾽ ἦν οὐδὲν
                     ἀληθές· πρὶν γὰρ ἢ συμμεῖξαι ἡμέας ἐς χειρῶν τε νόμον ἀπικέσθαι, καὶ δὴ
                     φεύγοντας καὶ στάσιν ἐκλείποντας ὑμέας εἴδομεν, ἐν ἀθηναίοισί τε τὴν πρόπειραν
                     ποιευμένους αὐτούς τε ἀντία δούλων τῶν ἡμετέρων τασσομένους. ταῦτα οὐδαμῶς
                     ἀνδρῶν ἀγαθῶν ἔργα, ἀλλὰ πλεῖστον δὴ ἐν ὑμῖν ἐψεύσθημεν· προσδεκόμενοι γὰρ κατὰ
                     κλέος ὡς δὴ πέμψετε ἐς ἡμέας κήρυκα προκαλεόμενοι καὶ βουλόμενοι μούνοισι
                     πέρσῃσι μάχεσθαι, ἄρτιοι ἐόντες ποιέειν ταῦτα οὐδὲν τοιοῦτο λέγοντας ὑμέας
                     εὕρομεν ἀλλὰ πτώσσοντας μᾶλλον. νῦν ὦν ἐπειδὴ οὐκ ὑμεῖς ἤρξατε τούτου τοῦ
                     λόγου, ἀλλ᾽ ἡμεῖς ἄρχομεν. τί δὴ οὐ πρὸ μὲν τῶν ἑλλήνων ὑμεῖς, ἐπείτε δεδόξωσθε
                     εἶναι ἄριστοι, πρὸ δὲ τῶν βαρβάρων ἡμεῖς, ἴσοι πρὸς ἴσους ἀριθμὸν ἐμαχεσάμεθα;
                     καὶ ἢν μὲν δοκέῃ καὶ τοὺς ἄλλους μάχεσθαι, οἱ δ᾽ ὦν μετέπειτα μαχέσθων ὕστεροι·
                     εἰ δὲ καὶ μὴ δοκέοι ἀλλ᾽ ἡμέας μούνους ἀποχρᾶν, ἡμεῖς δὲ διαμαχεσόμεθα·
                     ὁκότεροι δ᾽ ἂν ἡμέων νικήσωσι, τούτους τῷ ἅπαντι στρατοπέδῳ νικᾶν.</q></p>
            </div>
            <div
               n="49"
               type="chapter">
               <p>ὁ μὲν ταῦτα εἴπας τε καὶ ἐπισχὼν χρόνον, ὥς οἱ οὐδεὶς οὐδὲν ὑπεκρίνετο,
                  ἀπαλλάσσετο ὀπίσω, ἀπελθὼν δὲ ἐσήμαινε μαρδονίῳ τὰ καταλαβόντα. ὁ δὲ περιχαρὴς
                  γενόμενος καὶ ἐπαρθεὶς ψυχρῇ νίκῃ ἐπῆκε τὴν ἵππον ἐπὶ τοὺς ἕλληνας. ὡς δὲ ἐπήλασαν
                  οἱ ἱππόται, ἐσίνοντο πᾶσαν τὴν στρατιὴν τὴν ἑλληνικὴν ἐσακοντίζοντές τε καὶ
                  ἐστοξεύοντες ὥστε ἱπποτοξόται τε ἐόντες καὶ προσφέρεσθαι ἄποροι· τήν τε κρήνην τὴν
                  γαργαφίην, ἀπ᾽ ἧς ὑδρεύετο πᾶν τὸ στράτευμα τὸ ἑλληνικόν, συνετάραξαν καὶ
                  συνέχωσαν. ἦσαν μέν νυν κατὰ τὴν κρήνην λακεδαιμόνιοι τεταγμένοι μοῦνοι, τοῖσι δὲ
                  ἄλλοισι ἕλλησι ἡ μὲν κρήνη πρόσω ἐγίνετο, ὡς ἕκαστοι ἔτυχον τεταγμένοι, ὁ δὲ
                  ἀσωπὸς ἀγχοῦ· ἐρυκόμενοι δὲ τοῦ ἀσωποῦ οὕτω δὴ ἐπὶ τὴν κρήνην ἐφοίτων· ἀπὸ τοῦ
                  ποταμοῦ γάρ σφι οὐκ ἐξῆν ὕδωρ φορέεσθαι ὑπό τε τῶν ἱππέων καὶ τοξευμάτων.</p>
            </div>
            <div
               n="50"
               type="chapter">
               <p>τούτου δὲ τοιούτου γινομένου οἱ τῶν ἑλλήνων στρατηγοί, ἅτε τοῦ τε ὕδατος
                  στερηθείσης τῆς στρατιῆς καὶ ὑπὸ τῆς ἵππου ταρασσομένης, συνελέχθησαν περὶ αὐτῶν
                  τε τούτων καὶ ἄλλων, ἐλθόντες παρὰ παυσανίην ἐπὶ τὸ δεξιὸν κέρας· ἄλλα γὰρ τούτων
                  τοιούτων ἐόντων μᾶλλόν σφεας ἐλύπεε· οὔτε γὰρ σιτία εἶχον ἔτι, οἵ τέ σφεων ὀπέωνες
                  ἀποπεμφθέντες ἐς πελοπόννησον ὡς ἐπισιτιεύμενοι ἀπεκεκληίατο ὑπὸ τῆς ἵππου, οὐ
                  δυνάμενοι ἀπικέσθαι ἐς τὸ στρατόπεδον.</p>
            </div>
            <div
               n="51"
               type="chapter">
               <p>βουλευομένοισι δὲ τοῖσι στρατηγοῖσι ἔδοξε, ἢν ὑπερβάλωνται ἐκείνην τὴν ἡμέρην οἱ
                  πέρσαι συμβολὴν μὴ ποιεύμενοι, ἐς τὴν νῆσον ἰέναι· ἡ δέ ἐστι ἀπὸ τοῦ ἀσωποῦ καὶ
                  τῆς κρήνης τῆς γαργαφίης, ἐπ᾽ ᾗ ἐστρατοπεδεύοντο τότε, δέκα σταδίους ἀπέχουσα, πρὸ
                  τῆς πλαταιέων πόλιος. νῆσος δὲ οὕτω ἂν εἴη ἐν ἠπείρῳ· σχιζόμενος ὁ ποταμὸς ἄνωθεν
                  ἐκ τοῦ κιθαιρῶνος ῥέει κάτω ἐς τὸ πεδίον, διέχων ἀπ᾽ ἀλλήλων τὰ ῥέεθρα ὅσον περ
                  τρία στάδια, καὶ ἔπειτα συμμίσγει ἐς τὠυτό· οὔνομα δέ οἱ ὠερόη· θυγατέρα δὲ ταύτην
                  λέγουσι εἶναι ἀσωποῦ οἱ ἐπιχώριοι. ἐς τοῦτον δὴ τὸν χῶρον ἐβουλεύσαντο
                  μεταναστῆναι, ἵνα καὶ ὕδατι ἔχωσι χρᾶσθαι ἀφθόνῳ καὶ οἱ ἱππέες σφέας μὴ σινοίατο
                  ὥσπερ κατιθὺ ἐόντων. μετακινέεσθαί τε ἐδόκεε τότε ἐπεὰν τῆς νυκτὸς ᾖ δευτέρη
                  φυλακή, ὡς ἂν μὴ ἰδοίατο οἱ πέρσαι ἐξορμωμένους καί σφεας ἑπόμενοι ταράσσοιεν οἱ
                  ἱππόται· ἀπικομένων δὲ ἐς τὸν χῶρον τοῦτον, τὸν δὴ ἡ ἀσωπὶς ὠερόη περισχίζεται
                  ῥέουσα ἐκ τοῦ κιθαιρῶνος, ὑπὸ τὴν νύκτα ταύτην ἐδόκεε τοὺς ἡμίσεας ἀποστέλλειν τοῦ
                  στρατοπέδου πρὸς τὸν κιθαιρῶνα, ὡς ἀναλάβοιεν τοὺς ὀπέωνας τοὺς ἐπὶ τὰ σιτία
                  οἰχομένους· ἦσαν γὰρ ἐν τῷ κιθαιρῶνι ἀπολελαμμένοι.</p>
            </div>
            <div
               n="52"
               type="chapter">
               <p>ταῦτα βουλευσάμενοι κείνην μὲν τὴν ἡμέρην πᾶσαν προσκειμένης τῆς ἵππου εἶχον πόνον
                  ἄτρυτον· ὡς δὲ ἥ τε ἡμέρη ἔληγε καὶ οἱ ἱππέες ἐπέπαυντο, νυκτὸς δὴ γινομένης καὶ
                  ἐούσης τῆς ὥρης ἐς τὴν δὴ συνέκειτό σφι ἀπαλλάσσεσθαι, ἐνθαῦτα ἀερθέντες οἱ πολλοὶ
                  ἀπαλλάσσοντο, ἐς μὲν τὸν χῶρον ἐς τὸν συνέκειτο οὐκ ἐν νόῳ ἔχοντες, οἱ δὲ ὡς
                  ἐκινήθησαν, ἔφευγον ἄσμενοι τὴν ἵππον πρὸς τὴν πλαταιέων πόλιν, φεύγοντες δὲ
                  ἀπικνέονται ἐπὶ τὸ ἥραιον· τὸ δὲ πρὸ τῆς πόλιός ἐστι τῆς πλαταιέων, εἴκοσι
                  σταδίους ἀπὸ τῆς κρήνης τῆς γαργαφίης ἀπέχον.</p>
            </div>
            <div
               n="53"
               type="chapter">
               <p><seg
                     n="1">ἀπικόμενοι δὲ ἔθεντο πρὸ τοῦ ἱροῦ τὰ ὅπλα. καὶ οἱ μὲν περὶ τὸ ἥραιον
                     ἐστρατοπεδεύοντο. παυσανίης δὲ ὁρῶν σφέας ἀπαλλασσομένους ἐκ τοῦ στρατοπέδου
                     παρήγγελλε καὶ τοῖσι λακεδαιμονίοισι ἀναλαβόντας τὰ ὅπλα ἰέναι κατὰ τοὺς ἄλλους
                     τοὺς προϊόντας, νομίσας αὐτοὺς ἐς τὸν χῶρον ἰέναι ἐς τὸν συνεθήκαντο.</seg><seg
                     n="2">ἐνθαῦτα οἱ μὲν ἄλλοι ἄρτιοι ἦσαν τῶν ταξιάρχων πείθεσθαι παυσανίῃ,
                     ἀμομφάρετος δὲ ὁ πολιάδεω λοχηγέων τοῦ πιτανήτεω λόχου οὐκ ἔφη τοὺς ξείνους
                     φεύξεσθαι οὐδὲ ἑκὼν εἶναι αἰσχυνέειν τὴν σπάρτην, ἐθώμαζέ τε ὁρῶν τὸ
                     ποιεύμενον, ἅτε οὐ παραγενόμενος τῷ προτέρῳ λόγῳ.</seg><seg
                     n="3">ὁ δὲ παυσανίης τε καὶ ὁ εὐρυάναξ δεινὸν μὲν ἐποιεῦντο τὸ μὴ πείθεσθαι
                     ἐκεῖνον σφίσι, δεινότερον δὲ ἔτι, ἐκείνου ταῦτ᾽ ἀναινομένου, ἀπολιπεῖν τὸν
                     λόχον τὸν πιτανήτην, μή, ἢν ἀπολίπωσι ποιεῦντες τὰ συνεθήκαντο τοῖσι ἄλλοισι
                     ἕλλησι, ἀπόληται ὑπολειφθεὶς αὐτός τε ἀμομφάρετος καὶ οἱ μετ᾽ αὐτοῦ·</seg><seg
                     n="4">ταῦτα λογιζόμενοι ἀτρέμας εἶχον τὸ στρατόπεδον τὸ λακωνικὸν καὶ ἐπειρῶντο
                     πείθοντές μιν ὡς οὐ χρεὸν εἴη ταῦτα ποιέειν.</seg></p>
            </div>
            <div
               n="54"
               type="chapter">
               <p>καὶ οἱ μὲν παρηγορέοντο ἀμομφάρετον μοῦνον λακεδαιμονίων τε καὶ τεγεητέων
                  λελειμμένον, ἀθηναῖοι δὲ ἐποίευν τοιάδε· εἶχον ἀτρέμας σφέας αὐτοὺς ἵνα ἐτάχθησαν,
                  ἐπιστάμενοι τὰ λακεδαιμονίων φρονήματα ὡς ἄλλα φρονεόντων καὶ ἄλλα λεγόντων. ὡς δὲ
                  ἐκινήθη τὸ στρατόπεδον, ἔπεμπον σφέων ἱππέα ὀψόμενόν τε εἰ πορεύεσθαι ἐπιχειροῖεν
                  οἱ σπαρτιῆται εἴτε καὶ τὸ παράπαν μὴ διανοεῦνται ἀπαλλάσσεσθαι, ἐπειρέσθαι τε
                  παυσανίην τὸ χρεὸν εἴη ποιέειν.</p>
            </div>
            <div
               n="55"
               type="chapter">
               <p>ὡς δὲ ἀπίκετο ὁ κῆρυξ ἐς τοὺς λακεδαιμονίους, ὥρα τέ σφεας κατὰ χώρην τεταγμένους
                  καὶ ἐς νείκεα ἀπιγμένους αὐτῶν τοὺς πρώτους· ὡς γὰρ δὴ παρηγορέοντο τὸν
                  ἀμομφάρετον ὅ τε εὐρυάναξ καὶ ὁ παυσανίης μὴ κινδυνεύειν μένοντας μούνους
                  λακεδαιμονίων, οὔ κως ἔπειθον, ἐς ὃ ἐς νείκεά τε συμπεσόντες ἀπίκατο καὶ ὁ κῆρυξ ὁ
                  τῶν ἀθηναίων παρίστατό σφι ἀπιγμένος. νεικέων δὲ ὁ ἀμομφάρετος λαμβάνει πέτρον
                  ἀμφοτέρῃσι τῇσι χερσὶ καὶ τιθεὶς πρὸ ποδῶν τοῦ παυσανίεω ταύτῃ τῇ ψήφῳ ψηφίζεσθαι
                  ἔφη μὴ φεύγειν τοὺς ξείνους ξείνους λέγων τοὺς βαρβάρους . ὁ δὲ μαινόμενον καὶ οὐ
                  φρενήρεα καλέων ἐκεῖνον πρός τε τὸν ἀθηναῖον κήρυκα ... ἐπειρωτῶντα τὰ ἐντεταλμένα
                  λέγειν ὁ παυσανίης ἐκέλευε τὰ παρεόντα σφι πρήγματα ἐχρήιζέ τε τῶν ἀθηναίων
                  προσχωρῆσαί τε πρὸς ἑωυτοὺς καὶ ποιέειν περὶ τῆς ἀπόδου τά περ ἂν καὶ σφεῖς.</p>
            </div>
            <div
               n="56"
               type="chapter">
               <p>καὶ ὁ μὲν ἀπαλλάσσετο ἐς τοὺς ἀθηναίους· τοὺς δὲ ἐπεὶ ἀνακρινομένους πρὸς ἑωυτοὺς
                  ἠὼς κατελάμβανε, ἐν τούτῳ τῷ χρόνῳ κατήμενος ὁ παυσανίης, οὐ δοκέων τὸν
                  ἀμομφάρετον λείψεσθαι τῶν ἄλλων λακεδαιμονίων ἀποστειχόντων, τὰ δὴ καὶ ἐγένετο,
                  σημήνας ἀπῆγε διὰ τῶν κολωνῶν τοὺς λοιποὺς πάντας· εἵποντο δὲ καὶ τεγεῆται.
                  ἀθηναῖοι δὲ ταχθέντες ἤισαν τὰ ἔμπαλιν ἢ λακεδαιμόνιοι· οἱ μὲν γὰρ τῶν τε ὄχθων
                  ἀντείχοντο καὶ τῆς ὑπωρείης τοῦ κιθαιρῶνος, φοβεόμενοι τὴν ἵππον, ἀθηναῖοι δὲ κάτω
                  τραφθέντες ἐς τὸ πεδίον.</p>
            </div>
            <div
               n="57"
               type="chapter">
               <p>ἀμομφάρετος δὲ ἀρχήν γε οὐδαμὰ δοκέων παυσανίην τολμήσειν σφέας ἀπολιπεῖν
                  περιείχετο αὐτοῦ μένοντας μὴ ἐκλιπεῖν τὴν τάξιν· προτερεόντων δὲ τῶν σὺν παυσανίῃ,
                  καταδόξας αὐτοὺς ἰθέῃ τέχνῃ ἀπολείπειν αὐτόν, ἀναλαβόντα τὸν λόχον τὰ ὅπλα ἦγε
                  βάδην πρὸς τὸ ἄλλο στῖφος. τὸ δὲ ἀπελθὸν ὅσον τε δέκα στάδια ἀνέμενε τὸν
                  ἀμομφαρέτου λόχον, περὶ ποταμὸν μολόεντα ἱδρυμένον ἀργιόπιόν τε χῶρον καλεόμενον,
                  τῇ καὶ δήμητρος ἐλευσινίης ἱρὸν ἧσται· ἀνέμενε δὲ τοῦδε εἵνεκα, ἵνα, ἢν μὴ
                  ἀπολείπῃ τὸν χῶρον ἐν τῷ ἐτετάχατο ὁ ἀμομφάρετός τε καὶ ὁ λόχος ἀλλ᾽ αὐτοῦ μένωσι,
                  βοηθέοι ὀπίσω παρ᾽ ἐκείνους. καὶ οἵ τε ἀμφὶ τὸν ἀμομφάρετον παρεγίνοντό σφι καὶ ἡ
                  ἵππος ἡ τῶν βαρβάρων προσέκειτο πᾶσα· οἱ γὰρ ἱππόται ἐποίευν οἷον καὶ ἐώθεσαν
                  ποιέειν αἰεί, ἰδόντες δὲ τὸν χῶρον κεινὸν ἐν τῷ ἐτετάχατο οἱ ἕλληνες τῇσι
                  προτέρῃσι ἡμέρῃσι, ἤλαυνον τοὺς ἵππους αἰεὶ τὸ πρόσω καὶ ἅμα καταλαβόντες
                  προσεκέατό σφι.</p>
            </div>
            <div
               n="58"
               type="chapter">
               <p>μαρδόνιος δὲ ὡς ἐπύθετο τοὺς ἕλληνας ἀποιχομένους ὑπὸ νύκτα εἶδέ τε τὸν χῶρον
                  ἔρημον, καλέσας τὸν ληρισαῖον θώρηκα καὶ τοὺς ἀδελφεοὺς αὐτοῦ εὐρύπυλον καὶ
                  θρασυδήιον ἔλεγε·<q
                     n="396"
                     who="#Mardonius">ὦ παῖδες ἀλεύεω, ἔτι τί λέξετε τάδε ὁρῶντες ἔρημα; ὑμεῖς γὰρ
                     οἱ πλησιόχωροι ἐλέγετε λακεδαιμονίους οὐ φεύγειν ἐκ μάχης, ἀλλὰ ἄνδρας εἶναι τὰ
                     πολέμια πρώτους· τοὺς πρότερόν τε μετισταμένους ἐκ τῆς τάξιος εἴδετε, νῦν τε
                     ὑπὸ τὴν παροιχομένην νύκτα καὶ οἱ πάντες ὁρῶμεν διαδράντας· διέδεξάν τε, ἐπεί
                     σφεας ἔδεε πρὸς τοὺς ἀψευδέως ἀρίστους ἀνθρώπων μάχῃ διακριθῆναι, ὅτι οὐδένες
                     ἄρα ἐόντες ἐν οὐδαμοῖσι ἐοῦσι ἕλλησι ἐναπεδείκνυντο. καὶ ὑμῖν μὲν ἐοῦσι περσέων
                     ἀπείροισι πολλὴ ἔκ γε ἐμέο ἐγίνετο συγγνώμη, ἐπαινεόντων τούτους τοῖσί τι καὶ
                     συνῃδέατε· ἀρταβάζου δὲ θῶμα καὶ μᾶλλον ἐποιεύμην τὸ καὶ καταρρωδῆσαι
                     λακεδαιμονίους καταρρωδήσαντά τε ἀποδέξασθαι γνώμην δειλοτάτην, ὡς χρεὸν εἴη
                     ἀναζεύξαντας τὸ στρατόπεδον ἰέναι ἐς τὸ θηβαίων ἄστυ πολιορκησομένους· τὴν ἔτι
                     πρὸς ἐμέο βασιλεὺς πεύσεται. καὶ τούτων μὲν ἑτέρωθι ἔσται λόγος· νῦν δὲ
                     ἐκείνοισι ταῦτα ποιεῦσι οὐκ ἐπιτρεπτέα ἐστί, ἀλλὰ διωκτέοι εἰσὶ ἐς ὃ
                     καταλαμφθέντες δώσουσι ἡμῖν τῶν δὴ ἐποίησαν πέρσας πάντων δίκας.</q></p>
            </div>
            <div
               n="59"
               type="chapter">
               <p>ταῦτα εἴπας ἦγε τοὺς πέρσας δρόμῳ διαβάντας τὸν ἀσωπὸν κατὰ στίβον τῶν ἑλλήνων ὡς
                  δὴ ἀποδιδρησκόντων· ἐπεῖχέ τε ἐπὶ λακεδαιμονίους τε καὶ τεγεήτας μούνους·
                  ἀθηναίους γὰρ τραπομένους ἐς τὸ πεδίον ὑπὸ τῶν ὄχθων οὐ κατώρα. πέρσας δὲ ὁρῶντες
                  ὁρμημένους διώκειν τοὺς ἕλληνας, οἱ λοιποὶ τῶν βαρβαρικῶν τελέων ἄρχοντες αὐτίκα
                  πάντες ἦραν τὰ σημήια καὶ ἐδίωκον ὡς ποδῶν ἕκαστοι εἶχον, οὔτε κόσμῳ οὐδενὶ
                  κοσμηθέντες οὔτε τάξι.</p>
            </div>
            <div
               n="60"
               type="chapter">
               <p>καὶ οὗτοι μὲν βοῇ τε καὶ ὁμίλῳ ἐπήισαν ὡς ἀναρπασόμενοι τοὺς ἕλληνας· παυσανίης
                  δέ, ὡς προσέκειτο ἡ ἵππος, πέμψας πρὸς τοὺς ἀθηναίους ἱππέα λέγει τάδε·<q
                     n="397"
                     who="#Pausanias">ἄνδρες ἀθηναῖοι, ἀγῶνος μεγίστου προκειμένου ἐλευθέρην εἶναι ἢ
                     δεδουλωμένην τὴν ἑλλάδα, προδεδόμεθα ὑπὸ τῶν συμμάχων ἡμεῖς τε οἱ λακεδαιμόνιοι
                     καὶ ὑμεῖς οἱ ἀθηναῖοι ὑπὸ τὴν παροιχομένην νύκτα διαδράντων. νῦν ὦν δέδοκται τὸ
                     ἐνθεῦτεν τὸ ποιητέον ἡμῖν, ἀμυνομένους γὰρ τῇ δυνάμεθα ἄριστα περιστέλλειν
                     ἀλλήλους. εἰ μέν νυν ἐς ὑμέας ὅρμησε ἀρχὴν ἡ ἵππος, χρῆν δὴ ἡμέας τε καὶ τοὺς
                     μετ᾽ ἡμέων τὴν ἑλλάδα οὐ προδιδόντας τεγεήτας βοηθέειν ὑμῖν· νῦν δέ, ἐς ἡμέας
                     γὰρ ἅπασα κεχώρηκε, δίκαιοί ἐστε ὑμεῖς πρὸς τὴν πιεζομένην μάλιστα τῶν μοιρέων
                     ἀμυνέοντες ἰέναι. εἰ δ᾽ ἄρα αὐτοὺς ὑμέας καταλελάβηκε ἀδύνατόν τι βοηθέειν,
                     ὑμεῖς δ᾽ ἡμῖν τούς γε τοξότας ἀποπέμψαντες χάριν θέσθε. συνοίδαμεν δὲ ὑμῖν ὑπὸ
                     τὸν παρεόντα τόνδε πόλεμον ἐοῦσι πολλὸν προθυμοτάτοισι, ὥστε καὶ ταῦτα
                     ἐσακούειν.</q></p>
            </div>
            <div
               n="61"
               type="chapter">
               <p>ταῦτα οἱ ἀθηναῖοι ὡς ἐπύθοντο, ὁρμέατο βοηθέειν καὶ τὰ μάλιστα ἐπαμύνειν· καί σφι
                  ἤδη στείχουσι ἐπιτίθενται οἱ ἀντιταχθέντες ἑλλήνων τῶν μετὰ βασιλέος γενομένων,
                  ὥστε μηκέτι δύνασθαι βοηθῆσαι· τὸ γὰρ προσκείμενόν σφεας ἐλύπεε. οὕτω δὴ
                  μουνωθέντες λακεδαιμόνιοι καὶ τεγεῆται, ἐόντες σὺν ψιλοῖσι ἀριθμὸν οἱ μὲν
                  πεντακισμύριοι, τεγεῆται δὲ τρισχίλιοι οὗτοι γὰρ οὐδαμὰ ἀπεσχίζοντο ἀπὸ
                  λακεδαιμονίων , ἐσφαγιάζοντο ὡς συμβαλέοντες μαρδονίῳ καὶ τῇ στρατιῇ τῇ παρεούσῃ.
                  καὶ οὐ γάρ σφι ἐγίνετο τὰ σφάγια χρηστά, ἔπιπτόν τε αὐτῶν ἐν τούτῳ τῷ χρόνῳ πολλοὶ
                  καὶ πολλῷ πλέονες ἐτρωματίζοντο· φράξαντες γὰρ τὰ γέρρα οἱ πέρσαι ἀπίεσαν τῶν
                  τοξευμάτων πολλὰ ἀφειδέως, οὕτω ὥστε πιεζομένων τῶν σπαρτιητέων καὶ τῶν σφαγίων οὐ
                  γινομένων ἀποβλέψαντα τὸν παυσανίην πρὸς τὸ ἥραιον τὸ πλαταιέων ἐπικαλέσασθαι τὴν
                  θεόν, χρηίζοντα μηδαμῶς σφέας ψευσθῆναι τῆς ἐλπίδος.</p>
            </div>
            <div
               n="62"
               type="chapter">
               <p>ταῦτα δ᾽ ἔτι τούτου ἐπικαλεομένου προεξαναστάντες πρότεροι οἱ τεγεῆται ἐχώρεον ἐς
                  τοὺς βαρβάρους, καὶ τοῖσι λακεδαιμονίοισι αὐτίκα μετὰ τὴν εὐχὴν τὴν παυσανίεω
                  ἐγίνετο θυομένοισι τὰ σφάγια χρηστά. ὡς δὲ χρόνῳ κοτὲ ἐγένετο, ἐχώρεον καὶ οὗτοι
                  ἐπὶ τοὺς πέρσας, καὶ οἱ πέρσαι ἀντίοι ... τὰ τόξα μετέντες· ἐγίνετο δὲ πρῶτον περὶ
                  τὰ γέρρα μάχη· ὡς δὲ ταῦτα ἐπεπτώκεε, ἤδη ἐγίνετο μάχη ἰσχυρὴ παρ᾽ αὐτὸ τὸ
                  δημήτριον καὶ χρόνον ἐπὶ πολλόν, ἐς ὃ ἀπίκοντο ἐς ὠθισμόν· τὰ γὰρ δόρατα
                  ἐπιλαμβανόμενοι κατέκλων οἱ βάρβαροι. λήματι μέν νυν καὶ ῥώμῃ οὐκ ἥσσονες ἦσαν οἱ
                  πέρσαι, ἄνοπλοι δὲ ἐόντες καὶ πρὸς ἀνεπιστήμονες ἦσαν καὶ οὐκ ὅμοιοι τοῖσι
                  ἐναντίοισι σοφίην. προεξαΐσσοντες δὲ κατ᾽ ἕνα καὶ δέκα καὶ πλέονες τε καὶ
                  ἐλάσσονες συστρεφόμενοι ἐσέπιπτον ἐς τοὺς σπαρτιήτας καὶ διεφθείροντο.</p>
            </div>
            <div
               n="63"
               type="chapter">
               <p>τῇ δὲ ἐτύγχανε αὐτὸς ἐὼν μαρδόνιος, ἀπ᾽ ἵππου τε μαχόμενος λευκοῦ ἔχων τε περὶ
                  ἑωυτὸν λογάδας περσέων τοὺς ἀρίστους χιλίους, ταύτῃ δὲ καὶ μάλιστα τοὺς ἐναντίους
                  ἐπίεσαν. ὅσον μέν νυν χρόνον μαρδόνιος περιῆν, οἵδε ἀντεῖχον καὶ ἀμυνόμενοι
                  κατέβαλλον πολλοὺς τῶν λακεδαιμονίων· ὡς δὲ μαρδόνιος ἀπέθανε καὶ τὸ περὶ ἐκεῖνον
                  τεταγμένον, ἐὸν ἰσχυρότατον, ἔπεσε, οὕτω δὴ καὶ οἱ ἄλλοι ἐτράποντο καὶ εἶξαν τοῖσι
                  λακεδαιμονίοισι. πλεῖστον γάρ σφεας ἐδηλέετο ἡ ἐσθὴς ἔρημος ἐοῦσα ὅπλων· πρὸς γὰρ
                  ὁπλίτας ἐόντες γυμνῆτες ἀγῶνα ἐποιεῦντο.</p>
            </div>
            <div
               n="64"
               type="chapter">
               <p>ἐνθαῦτα ἥ τε δίκη τοῦ φόνου τοῦ λεωνίδεω κατὰ τὸ χρηστήριον τὸ τοῖσι σπαρτιήτῃσι
                  γενόμενον ἐκ μαρδονίου ἐπετελέετο καὶ νίκην ἀναιρέεται καλλίστην ἁπασέων τῶν ἡμεῖς
                  ἴδμεν παυσανίης ὁ κλεομβρότου τοῦ ἀναξανδρίδεω· τῶν δὲ κατύπερθέ οἱ προγόνων τὰ
                  οὐνόματα εἴρηται ἐς λεωνίδην· ὡυτοὶ γάρ σφι τυγχάνουσι ἐόντες. ἀποθνῄσκει δὲ
                  μαρδόνιος ὑπὸ ἀριμνήστου ἀνδρὸς ἐν σπάρτῃ λογίμου, ὃς χρόνῳ ὕστερον μετὰ τὰ μηδικὰ
                  ἔχων ἄνδρας τριηκοσίους συνέβαλε ἐν στενυκλήρῳ πολέμου ἐόντος μεσσηνίοισι πᾶσι καὶ
                  αὐτός τε ἀπέθανε καὶ οἱ τριηκόσιοι.</p>
            </div>
            <div
               n="65"
               type="chapter">
               <p>ἐν δὲ πλαταιῇσι οἱ πέρσαι, ὡς ἐτράποντο ὑπὸ τῶν λακεδαιμονίων, ἔφευγον οὐδένα
                  κόσμον ἐς τὸ στρατόπεδον τὸ ἑωυτῶν καὶ ἐς τὸ τεῖχος τὸ ξύλινον τὸ ἐποιήσαντο ἐν
                  μοίρῃ τῇ θηβαΐδι. θῶμα δέ μοι ὅκως παρὰ τῆς δήμητρος τὸ ἄλσος μαχομένων οὐδὲ εἷς
                  ἐφάνη τῶν περσέων οὔτε ἐσελθὼν ἐς τὸ τέμενος οὔτε ἐναποθανών, περὶ δὲ τὸ ἱρὸν οἱ
                  δὲ πλεῖστοι ἐν τῷ βεβήλῳ ἔπεσον. δοκέω δέ, εἴ τι περὶ τῶν θείων πρηγμάτων δοκέειν
                  δεῖ, ἡ θεὸς αὐτή σφεας οὐκ ἐδέκετο ἐμπρήσαντας τὸ ἱρὸν τὸ ἐν ἐλευσῖνι
                  ἀνάκτορον.</p>
            </div>
            <div
               n="66"
               type="chapter">
               <p>αὕτη μέν νυν ἡ μάχη ἐπὶ τοσοῦτο ἐγένετο. ἀρτάβαζος δὲ
                     ὁ<persName>φαρνάκεος</persName>αὐτίκα τε οὐκ ἠρέσκετο κατ᾽ ἀρχὰς λειπομένου
                  μαρδονίου ἀπὸ βασιλέος, καὶ τότε πολλὰ ἀπαγορεύων οὐδὲν ἤνυε, συμβάλλειν οὐκ ἐῶν·
                  ἐποίησέ τε αὐτὸς τοιάδε ὡς οὐκ ἀρεσκόμενος τοῖσι πρήγμασι τοῖσι ἐκ μαρδονίου
                  ποιευμένοισι. τῶν ἐστρατήγεε ὁ ἀρτάβαζος εἶχε δὲ δύναμιν οὐκ ὀλίγην ἀλλὰ καὶ ἐς
                  τέσσερας μυριάδας ἀνθρώπων περὶ ἑωυτόν , τούτους, ὅκως ἡ συμβολὴ ἐγίνετο, εὖ
                  ἐξεπιστάμενος τὰ ἔμελλε ἀποβήσεσθαι ἀπὸ τῆς μάχης, ἦγε κατηρτισμένους, παραγγείλας
                  κατὰ τὠυτὸ ἰέναι πάντας τῇ ἂν αὐτὸς ἐξηγέηται, ὅκως ἂν αὐτὸν ὁρῶσι σπουδῆς ἔχοντα.
                  ταῦτα παραγγείλας ὡς ἐς μάχην ἦγε δῆθεν τὸν στρατόν· προτερέων δὲ τῆς ὁδοῦ ὥρα καὶ
                  δὴ φεύγοντας τοὺς πέρσας· οὕτω δὴ οὐκέτι τὸν αὐτὸν κόσμον κατηγέετο, ἀλλὰ τὴν
                  ταχίστην ἐτρόχαζε φεύγων οὔτε ἐς τὸ ξύλινον τεῖχος οὔτε ἐς τὸ θηβαίων τεῖχος ἀλλ᾽
                  ἐς φωκέας, ἐθέλων ὡς τάχιστα ἐπὶ τὸν ἑλλήσποντον ἀπικέσθαι.</p>
            </div>
            <div
               n="67"
               type="chapter">
               <p>καὶ δὴ οὗτοι μὲν ταύτῃ ἐτράποντο. τῶν δὲ ἄλλων ἑλλήνων τῶν μετὰ βασιλέος
                  ἐθελοκακεόντων βοιωτοὶ ἀθηναίοισι ἐμαχέσαντο χρόνον ἐπὶ συχνόν· οἱ γὰρ μηδίζοντες
                  τῶν θηβαίων, οὗτοι εἶχον προθυμίην οὐκ ὀλίγην μαχόμενοί τε καὶ οὐκ ἐθελοκακέοντες,
                  οὕτω ὥστε τριηκόσιοι αὐτῶν οἱ πρῶτοι καὶ ἄριστοι ἐνθαῦτα ἔπεσον ὑπὸ ἀθηναίων· ὡς
                  δὲ ἐτράποντο καὶ οὗτοι, ἔφευγον ἐς τὰς θήβας, οὐ τῇ περ οἱ πέρσαι καὶ τῶν ἄλλων
                  συμμάχων ὁ πᾶς ὅμιλος οὔτε διαμαχεσάμενος οὐδενὶ οὔτε τι ἀποδεξάμενος ἔφευγον.</p>
            </div>
            <div
               n="68"
               type="chapter">
               <p>δηλοῖ τέ μοι ὅτι πάντα τὰ πρήγματα τῶν βαρβάρων ἤρτητο ἐκ περσέων, εἰ καὶ τότε
                  οὗτοι πρὶν ἢ καὶ συμμεῖξαι τοῖσι πολεμίοισι ἔφευγον, ὅτι καὶ τοὺς πέρσας ὥρων.
                  οὕτω τε πάντες ἔφευγον πλὴν τῆς ἵππου τῆς τε ἄλλης καὶ τῆς βοιωτίης· αὕτη δὲ
                  τοσαῦτα προσωφέλεε τοὺς φεύγοντας, αἰεί τε πρὸς τῶν πολεμίων ἄγχιστα ἐοῦσα
                  ἀπέργουσά τε τοὺς φιλίους φεύγοντας ἀπὸ τῶν ἑλλήνων. οἱ μὲν δὴ νικῶντες εἵποντο
                  τοὺς ξέρξεω διώκοντές τε καὶ φονεύοντες.</p>
            </div>
            <div
               n="69"
               type="chapter">
               <p>ἐν δὲ τούτῳ τῷ γινομένῳ φόνῳ ἀγγέλλεται τοῖσι ἄλλοισι ἕλλησι τοῖσι περὶ τὸ ἥραιον
                  τεταγμένοισι καὶ ἀπογενομένοισι τῆς μάχης, ὅτι μάχη τε γέγονε καὶ νικῷεν οἱ μετὰ
                  παυσανίεω· οἱ δὲ ἀκούσαντες ταῦτα, οὐδένα κόσμον ταχθέντες, οἱ μὲν ἀμφὶ κορινθίους
                  ἐτράποντο διὰ τῆς ὑπωρείης καὶ τῶν κολωνῶν τὴν φέρουσαν ἄνω ἰθὺ τοῦ ἱροῦ τῆς
                  δήμητρος, οἱ δὲ ἀμφὶ μεγαρέας τε καὶ φλειασίους διὰ τοῦ πεδίου τὴν λειοτάτην τῶν
                  ὁδῶν. ἐπείτε δὲ ἀγχοῦ τῶν πολεμίων ἐγίνοντο οἱ μεγαρέες καὶ φλειάσιοι, ἀπιδόντες
                  σφέας οἱ τῶν θηβαίων ἱππόται ἐπειγομένους οὐδένα κόσμον ἤλαυνον ἐπ᾽ αὐτοὺς τοὺς
                  ἵππους, τῶν ἱππάρχεε ἀσωπόδωρος ὁ τιμάνδρου. ἐσπεσόντες δὲ κατεστόρεσαν αὐτῶν
                  ἑξακοσίους, τοὺς δὲ λοιποὺς κατήραξαν διώκοντες ἐς τὸν κιθαιρῶνα·</p>
            </div>
            <div
               n="70"
               type="chapter">
               <p>οὗτοι μὲν δὴ ἐν οὐδενὶ λόγῳ ἀπώλοντο.</p>
               <p>οἱ δὲ πέρσαι καὶ ὁ ἄλλος ὅμιλος, ὡς κατέφυγον ἐς τὸ ξύλινον τεῖχος, ἔφθησαν ἐπὶ
                  τοὺς πύργους ἀναβάντες πρὶν ἢ τοὺς λακεδαιμονίους ἀπικέσθαι, ἀναβάντες δὲ
                  ἐφράξαντο ὡς ἐδυνέατο ἄριστα τὸ τεῖχος. προσελθόντων δὲ τῶν ἀθηναίων κατεστήκεέ
                  σφι τειχομαχίη ἐρρωμενεστέρη· ἕως μὲν γὰρ ἀπῆσαν οἱ ἀθηναῖοι, οἱ δ᾽ ἠμύνοντο καὶ
                  πολλῷ πλέον εἶχον τῶν λακεδαιμονίων ὥστε οὐκ ἐπισταμένων τειχομαχέειν· ὡς δέ σφι
                  ἀθηναῖοι προσῆλθον, οὕτω δὴ ἰσχυρὴ ἐγίνετο τειχομαχίη καὶ χρόνον ἐπὶ πολλόν. τέλος
                  δὲ ἀρετῇ τε καὶ λιπαρίῃ ἐπέβησαν ἀθηναῖοι τοῦ τείχεος καὶ ἤριπον, τῇ δὴ ἐσεχέοντο
                  οἱ ἕλληνες. πρῶτοι δὲ ἐσῆλθον τεγεῆται ἐς τὸ τεῖχος, καὶ τὴν σκηνὴν τὴν μαρδονίου
                  οὗτοι ἦσαν οἱ διαρπάσαντες, τά τε ἄλλα ἐξ αὐτῆς καὶ τὴν φάτνην τῶν ἵππων, ἐοῦσαν
                  χαλκέην πᾶσαν καὶ θέης ἀξίην. τὴν μέν νυν φάτνην ταύτην τὴν μαρδονίου ἀνέθεσαν ἐς
                  τὸν νηὸν τῆς ἀλέης ἀθηναίης τεγεῆται, τὰ δὲ ἄλλα ἐς τὠυτό, ὅσα περ ἔλαβον,
                  ἐσήνεικαν τοῖσι ἕλλησι. οἱ δὲ βάρβαροι οὐδὲν ἔτι στῖφος ἐποιήσαντο πεσόντος τοῦ
                  τείχεος, οὐδέ τις αὐτῶν ἀλκῆς ἐμέμνητο, ἀλύκταζόν τε οἷα ἐν ὀλίγῳ χώρῳ πεφοβημένοι
                  τε καὶ πολλαὶ μυριάδες κατειλημέναι ἀνθρώπων. παρῆν τε τοῖσι ἕλλησι φονεύειν οὕτω
                  ὥστε τριήκοντα μυριάδων στρατοῦ, καταδεουσέων τὰς ἔχων ἀρτάβαζος ἔφευγε, τῶν
                  λοιπῶν μηδὲ τρεῖς χιλιάδας περιγενέσθαι. λακεδαιμονίων δὲ τῶν ἐκ σπάρτης ἀπέθανον
                  οἱ πάντες ἐν τῇ συμβολῇ εἷς καὶ ἐνενήκοντα, τεγεητέων δὲ ἑκκαίδεκα, ἀθηναίων δὲ
                  δύο καὶ πεντήκοντα.</p>
            </div>
            <div
               n="71"
               type="chapter">
               <p>ἠρίστευσε δὲ τῶν βαρβάρων πεζὸς μὲν ὁ περσέων, ἵππος δὲ ἡ σακέων, ἀνὴρ δὲ λέγεται
                  μαρδόνιος· ἑλλήνων δέ, ἀγαθῶν γενομένων καὶ τεγεητέων καὶ ἀθηναίων, ὑπερεβάλοντο
                  ἀρετῇ λακεδαιμόνιοι· ἄλλῳ μὲν οὐδενὶ ἔχω ἀποσημήνασθαι ἅπαντες γὰρ οὗτοι τοὺς κατ᾽
                  ἑωυτοὺς ἐνίκων , ὅτι δὲ κατὰ τὸ ἰσχυρότατον προσηνείχθησαν καὶ τούτων ἐκράτησαν.
                  καὶ ἄριστος ἐγένετο μακρῷ ἀριστόδημος κατὰ γνώμας τὰς ἡμετέρας, ὃς ἐκ θερμοπυλέων
                  μοῦνος τῶν τριηκοσίων σωθεὶς εἶχε ὄνειδος καὶ ἀτιμίην· μετὰ δὲ τοῦτον ἠρίστευσαν
                  ποσειδώνιός τε καὶ φιλοκύων καὶ ἀμομφάρετος σπαρτιῆται. καίτοι, γενομένης λέσχης
                  ὃς γένοιτο αὐτῶν ἄριστος, ἔγνωσαν οἱ παραγενόμενοι σπαρτιητέων ἀριστόδημον μὲν
                  βουλόμενον φανερῶς ἀποθανεῖν ἐκ τῆς παρεούσης οἱ αἰτίης, λυσσῶντά τε καὶ
                  ἐκλείποντα τὴν τάξιν ἔργα ἀποδέξασθαι μεγάλα, ποσειδώνιον δὲ οὐ βουλόμενον
                  ἀποθνῄσκειν ἄνδρα γενέσθαι ἀγαθόν· τοσούτῳ τοῦτον εἶναι ἀμείνω. ἀλλὰ ταῦτα μὲν καὶ
                  φθόνῳ ἂν εἴποιεν· οὗτοι δὲ τοὺς κατέλεξα πάντες, πλὴν ἀριστοδήμου, τῶν ἀποθανόντων
                  ἐν ταύτῃ τῇ μάχῃ τίμιοι ἐγένοντο, ἀριστόδημος δὲ βουλόμενος ἀποθανεῖν διὰ τὴν
                  προειρημένην αἰτίην οὐκ ἐτιμήθη. οὗτοι μὲν τῶν ἐν πλαταιῇσι ὀνομαστότατοι
                  ἐγένοντο.</p>
            </div>
            <div
               n="72"
               type="chapter">
               <p>καλλικράτης γὰρ ἔξω τῆς μάχης ἀπέθανε, ἐλθὼν ἀνὴρ κάλλιστος ἐς τὸ στρατόπεδον τῶν
                  τότε ἑλλήνων, οὐ μοῦνον αὐτῶν λακεδαιμονίων ἀλλὰ καὶ τῶν ἄλλων ἑλλήνων· ὃς, ἐπειδὴ
                  ἐσφαγιάζετο παυσανίης, κατήμενος ἐν τῇ τάξι ἐτρωματίσθη τοξεύματι τὰ πλευρά· καὶ
                  δὴ οἱ μὲν ἐμάχοντο, ὁ δ᾽ ἐξενηνειγμένος ἐδυσθανάτεέ τε καὶ ἔλεγε πρὸς ἀρίμνηστον
                  ἄνδρα πλαταιέα οὐ μέλειν οἱ ὅτι πρὸ τῆς ἑλλάδος ἀποθνῄσκει, ἀλλ᾽ ὅτι οὐκ ἐχρήσατο
                  τῇ χειρὶ καὶ ὅτι οὐδέν ἐστί οἱ ἀποδεδεγμένον ἔργον ἑωυτοῦ ἄξιον προθυμεομένου
                  ἀποδέξασθαι.</p>
            </div>
            <div
               n="73"
               type="chapter">
               <p>ἀθηναίων δὲ λέγεται εὐδοκιμῆσαι σωφάνης ὁ εὐτυχίδεω, ἐκ δήμου δεκελεῆθεν, δεκελέων
                  δὲ τῶν κοτε ἐργασαμένων ἔργον χρήσιμον ἐς τὸν πάντα χρόνον, ὡς αὐτοὶ ἀθηναῖοι
                  λέγουσι. ὡς γὰρ δὴ τὸ πάλαι κατὰ ἑλένης κομιδὴν τυνδαρίδαι ἐσέβαλον ἐς γῆν τὴν
                  ἀττικὴν σὺν στρατοῦ πλήθεϊ καὶ ἀνίστασαν τοὺς δήμους, οὐκ εἰδότες ἵνα ὑπεξέκειτο ἡ
                  ἑλένη, τότε λέγουσι τοὺς δεκελέας, οἱ δὲ αὐτὸν δέκελον ἀχθόμενόν τε τῇ θησέος ὕβρι
                  καὶ δειμαίνοντα περὶ πάσῃ τῇ ἀθηναίων χώρῃ, ἐξηγησάμενόν σφι τὸ πᾶν πρῆγμα
                  κατηγήσασθαι ἐπὶ τὰς ἀφίδνας, τὰς δὴ τιτακός, ἐὼν αὐτόχθων, καταπροδιδοῖ
                  τυνδαρίδῃσι. τοῖσι δὲ δεκελεῦσι ἐν σπάρτῃ ἀπὸ τούτου τοῦ ἔργου ἀτελείη τε καὶ
                  προεδρίη διατελέει ἐς τόδε αἰεὶ ἔτι ἐοῦσα, οὕτω ὥστε καὶ ἐς τὸν πόλεμον τὸν
                  ὕστερον πολλοῖσι ἔτεσι τούτων γενόμενον ἀθηναίοισί τε καὶ πελοποννησίοισι,
                  σινομένων τὴν ἄλλην ἀττικὴν λακεδαιμονίων, δεκελέης ἀπέχεσθαι.</p>
            </div>
            <div
               n="74"
               type="chapter">
               <p>τούτου τοῦ δήμου ἐὼν ὁ σωφάνης καὶ ἀριστεύσας τότε ἀθηναίων διξοὺς λόγους
                  λεγομένους ἔχει· τὸν μὲν ὡς ἐκ τοῦ ζωστῆρος τοῦ θώρηκος ἐφόρεε χαλκέῃ ἁλύσι
                  δεδεμένην ἄγκυραν σιδηρέην, τὴν ὅκως πελάσειε ἀπικνεόμενος τοῖσι πολεμίοισι
                  βαλλέσκετο, ἵνα δή μιν οἱ πολέμιοι ἐσπίπτοντες ἐκ τῆς τάξιος μετακινῆσαι μὴ
                  δυναίατο· γινομένης δὲ φυγῆς τῶν ἐναντίων ἐδέδοκτο τὴν ἄγκυραν ἀναλαβόντα οὕτω
                  διώκειν. οὗτος μὲν οὕτω λέγεται· ὁ δ᾽ ἕτερος τῶν λόγων τῷ πρότερον λεχθέντι
                  ἀμφισβατέων λέγεται, ὡς ἐπ᾽ ἀσπίδος αἰεὶ περιθεούσης καὶ οὐδαμὰ ἀτρεμιζούσης
                  ἐφόρεε ἐπίσημον ἄγκυραν, καὶ οὐκ ἐκ τοῦ θώρηκος δεδεμένην σιδηρέην.</p>
            </div>
            <div
               n="75"
               type="chapter">
               <p>ἔστι δὲ καὶ ἕτερον σωφάνεϊ λαμπρὸν ἔργον ἐξεργασμένον, ὅτε, περικατημένων ἀθηναίων
                  αἴγιναν, εὐρυβάτην τὸν ἀργεῖον, ἄνδρα πεντάεθλον, ἐκ προκλήσιος ἐφόνευσε. αὐτὸν δὲ
                  σωφάνεα χρόνῳ ὕστερον τούτων κατέλαβε ἄνδρα γενόμενον ἀγαθόν, ἀθηναίων
                  στρατηγέοντα ἅμα λεάγρῳ τῷ γλαύκωνος, ἀποθανεῖν ὑπὸ ἠδωνῶν ἐν δάτῳ περὶ τῶν
                  μετάλλων τῶν χρυσέων μαχόμενον.</p>
            </div>
            <div
               n="76"
               type="chapter">
               <p>ὡς δὲ τοῖσι ἕλλησι ἐν πλαταιῇσι κατέστρωντο οἱ βάρβαροι, ἐνθαῦτά σφι ἐπῆλθε γυνὴ
                  αὐτόμολος· ἣ ἐπειδὴ ἔμαθε ἀπολωλότας τοὺς πέρσας καὶ νικῶντας τοὺς ἕλληνας, ἐοῦσα
                  παλλακὴ φαρανδάτεος τοῦ τεάσπιος ἀνδρὸς πέρσεω, κοσμησαμένη χρυσῷ πολλῷ καὶ αὐτὴ
                  καὶ αἱ ἀμφίπολοι καὶ ἐσθῆτι τῇ καλλίστῃ τῶν παρεουσέων, καταβᾶσα ἐκ τῆς ἁρμαμάξης
                  ἐχώρεε ἐς τοὺς λακεδαιμονίους ἔτι ἐν τῇσι φονῇσι ἐόντας, ὁρῶσα δὲ πάντα ἐκεῖνα
                  διέποντα παυσανίην, πρότερόν τε τὸ οὔνομα ἐξεπισταμένη καὶ τὴν πάτρην ὥστε
                  πολλάκις ἀκούσασα, ἔγνω τε τὸν παυσανίην καὶ λαβομένη τῶν γουνάτων ἔλεγε τάδε·<q
                     n="398"
                     who="#concubine-Pharandates">ὦ βασιλεῦ σπάρτης, ῥῦσαί με τὴν ἱκέτιν αἰχμαλώτου
                     δουλοσύνης· σὺ γὰρ καὶ ἐς τόδε ὤνησας τούσδε ἀπολέσας τοὺς οὔτε δαιμόνων οὔτε
                     θεῶν ὄπιν ἔχοντας. εἰμὶ δὲ γένος μὲν κῴη, θυγάτηρ δὲ ἡγητορίδεω τοῦ ἀνταγόρεω·
                     βίῃ δέ με λαβὼν ἐκ κῶ εἶχε ὁ πέρσης.</q>ὁ δὲ ἀμείβεται τοῖσδε·<q
                     n="399"
                     who="#Pausanias">γύναι, θάρσεε· καὶ ὡς ἱκέτις καὶ εἰ δὴ πρὸς τούτῳ τυγχάνεις
                     ἀληθέα λέγουσα καὶ εἶς θυγάτηρ ἡγητορίδεω τοῦ κῴου, ὃς ἐμοὶ ξεῖνος μάλιστα
                     τυγχάνει ἐὼν τῶν περὶ ἐκείνους τοὺς χώρους οἰκημένων.</q>ταῦτα δὲ εἴπας τότε
                  μιν ἐπέτρεψε τῶν ἐφόρων τοῖσι παρεοῦσι, ὕστερον δὲ ἀπέπεμψε ἐς αἴγιναν, ἐς τὴν
                  αὐτὴ ἤθελε ἀπικέσθαι .</p>
            </div>
            <div
               n="77"
               type="chapter">
               <p>μετὰ δὲ τὴν ἄπιξιν τῆς γυναικὸς αὐτίκα μετὰ ταῦτα ἀπίκοντο μαντινέες ἐπ᾽
                  ἐξεργασμένοισι· μαθόντες δὲ ὅτι ὕστεροι ἥκουσι τῆς συμβολῆς, συμφορὴν ἐποιεῦντο
                  μεγάλην ἄξιοί τε ἔφασαν εἶναι σφέας ζημιῶσαι· πυνθανόμενοι δὲ τοὺς μήδους τοὺς
                  μετὰ ἀρταβάζου φεύγοντας, τούτους ἐδίωκον μέχρι θεσσαλίης· λακεδαιμόνιοι δὲ οὐκ
                  ἔων φεύγοντας διώκειν. οἱ δὲ ἀναχωρήσαντες ἐς τὴν ἑωυτῶν τοὺς ἡγεμόνας τῆς
                  στρατιῆς ἐδίωξαν ἐκ τῆς γῆς. μετὰ δὲ μαντινέας ἧκον ἠλεῖοι, καὶ ὡσαύτως οἱ ἠλεῖοι
                  τοῖσι μαντινεῦσι συμφορὴν ποιησάμενοι ἀπαλλάσσοντο· ἀπελθόντες δὲ καὶ οὗτοι τοὺς
                  ἡγεμόνας ἐδίωξαν.</p>
            </div>
            <div
               n="78"
               type="chapter">
               <p>τὰ κατὰ μαντινέας μὲν καὶ ἠλείους τοσαῦτα.</p>
               <p>ἐν δὲ πλαταιῇσι ἐν τῷ στρατοπέδῳ τῶν αἰγινητέων ἦν λάμπων ὁ πυθέω. αἰγινητέων ἐὼν
                  τὰ πρῶτα· ὃς ἀνοσιώτατον ἔχων λόγον ἵετο πρὸς παυσανίην, ἀπικόμενος δὲ σπουδῇ
                  ἔλεγε τάδε·<q
                     n="400"
                     who="#Lampon">ὦ παῖ κλεομβρότου, ἔργον ἔργασταί τοι ὑπερφυὲς μέγαθός τε καὶ
                     κάλλος, καί τοι θεὸς παρέδωκε ῥυσάμενον τὴν ἑλλάδα κλέος καταθέσθαι μέγιστον
                     ἑλλήνων τῶν ἡμεῖς ἴδμεν. σὺ δὲ καὶ τὰ λοιπὰ τὰ ἐπὶ τούτοισι ποίησον, ὅκως λόγος
                     τέ σε ἔχῃ ἔτι μέζων καί τις ὕστερον φυλάσσηται τῶν βαρβάρων μὴ ὑπάρχειν ἔργα
                     ἀτάσθαλα ποιέων ἐς τοὺς ἕλληνας. λεωνίδεω γὰρ ἀποθανόντος ἐν θερμοπύλῃσι
                     μαρδόνιός τε καὶ ξέρξης ἀποταμόντες τὴν κεφαλὴν ἀνεσταύρωσαν· τοῖσι σὺ τὴν
                     ὁμοίην ἀποδιδοὺς ἔπαινον ἕξεις πρῶτα μὲν ὑπὸ πάντων σπαρτιητέων, αὖτις δὲ καὶ
                     πρὸς τῶν ἄλλων ἑλλήνων· μαρδόνιον γὰρ ἀνασκολοπίσας τετιμωρήσεαι ... ἐς πάτρων
                     τὸν σὸν λεωνίδην.</q></p>
            </div>
            <div
               n="79"
               type="chapter">
               <p>ὁ μὲν δοκέων χαρίζεσθαι ἔλεγε τάδε, ὁ δ᾽ ἀνταμείβετο τοῖσδε·<q
                     n="401"
                     who="#Pausanias">ὦ ξεῖνε αἰγινῆτα, τὸ μὲν εὐνοέειν τε καὶ προορᾶν ἄγαμαί σεο,
                     γνώμης μέντοι ἡμάρτηκας χρηστῆς· ἐξάρας γάρ με ὑψοῦ καὶ τὴν πάτρην καὶ τὸ
                     ἔργον, ἐς τὸ μηδὲν κατέβαλες παραινέων νεκρῷ λυμαίνεσθαι, καὶ ἢν ταῦτα ποιέω,
                     φὰς ἄμεινόν με ἀκούσεσθαι· τὰ πρέπει μᾶλλον βαρβάροισι ποιέειν ἤ περ ἕλλησι,
                     καὶ ἐκείνοισι δὲ ἐπιφθονέομεν. ἐγὼ δ᾽ ὦν τούτου εἵνεκα μήτε αἰγινήτῃσι ἅδοιμι
                     μήτε τοῖσι ταὐτὰ ἀρέσκεται, ἀποχρᾷ τέ μοι σπαρτιήτῃσι ἀρεσκόμενον ὅσια μὲν
                     ποιέειν, ὅσια δὲ καὶ λέγειν. λεωνίδῃ δέ, τῷ με κελεύεις τιμωρῆσαι, φημὶ μεγάλως
                     τετιμωρῆσθαι, ψυχῇσί τε τῇσι τῶνδε ἀναριθμήτοισι τετίμηται αὐτός τε καὶ οἱ
                     ἄλλοι οἱ ἐν θερμοπύλῃσι τελευτήσαντες. σὺ μέντοι ἔτι ἔχων λόγον τοιόνδε μήτε
                     προσέλθῃς ἔμοιγε μήτε συμβουλεύσῃς, χάριν τε ἴσθι ἐὼν ἀπαθής.</q></p>
            </div>
            <div
               n="80"
               type="chapter">
               <p><seg
                     n="1">ὁ μὲν ταῦτα ἀκούσας ἀπαλλάσσετο. παυσανίης δὲ κήρυγμα ποιησάμενος μηδένα
                     ἅπτεσθαι τῆς ληίης, συγκομίζειν ἐκέλευσε τοὺς εἵλωτας τὰ χρήματα. οἱ δὲ ἀνὰ τὸ
                     στρατόπεδον σκιδνάμενοι εὕρισκον σκηνὰς κατεσκευασμένας χρυσῷ καὶ ἀργύρῳ,
                     κλίνας τε ἐπιχρύσους καὶ ἐπαργύρους, κρητῆράς τε χρυσέους καὶ φιάλας τε καὶ
                     ἄλλα ἐκπώματα·</seg><seg
                     n="2">σάκκους τε ἐπ᾽ ἁμαξέων εὕρισκον, ἐν τοῖσι λέβητες ἐφαίνοντο ἐνεόντες
                     χρύσεοί τε καὶ ἀργύρεοι· ἀπό τε τῶν κειμένων νεκρῶν ἐσκύλευον ψέλιά τε καὶ
                     στρεπτοὺς καὶ τοὺς ἀκινάκας, ἐόντας χρυσέους, ἐπεὶ ἐσθῆτός γε ποικίλης λόγος
                     ἐγίνετο οὐδείς.</seg><seg
                     n="3">ἐνθαῦτα πολλὰ μὲν κλέπτοντες ἐπώλεον πρὸς τοὺς αἰγινήτας οἱ εἵλωτες,
                     πολλὰ δὲ καὶ ἀπεδείκνυσαν, ὅσα αὐτῶν οὐκ οἷά τε ἦν κρύψαι· ὥστε αἰγινήτῃσι οἱ
                     μεγάλοι πλοῦτοι ἀρχὴν ἐνθεῦτεν ἐγένοντο, οἳ τὸν χρυσὸν ἅτε ἐόντα χαλκὸν δῆθεν
                     παρὰ τῶν εἱλώτων ὠνέοντο.</seg></p>
            </div>
            <div
               n="81"
               type="chapter">
               <p>συμφορήσαντες δὲ τὰ χρήματα καὶ δεκάτην ἐξελόντες τῷ ἐν δελφοῖσι θεῷ, ἀπ᾽ ἧς ὁ
                  τρίπους ὁ χρύσεος ἀνετέθη ὁ ἐπὶ τοῦ τρικαρήνου ὄφιος τοῦ χαλκέου ἐπεστεὼς ἄγχιστα
                  τοῦ βωμοῦ, καὶ τῷ ἐν ὀλυμπίῃ θεῷ ἐξελόντες, ἀπ᾽ ἧς δεκάπηχυν χάλκεον δία ἀνέθηκαν,
                  καὶ τῷ ἐν ἰσθμῷ θεῷ, ἀπ᾽ ἧς ἑπτάπηχυς χάλκεος ποσειδέων ἐξεγένετο, ταῦτα ἐξελόντες
                  τὰ λοιπὰ διαιρέοντο καὶ ἔλαβον ἕκαστοι τῶν ἄξιοι ἦσαν, καὶ τὰς παλλακὰς τῶν
                  περσέων καὶ τὸν χρυσὸν καὶ τὸν ἄργυρον καὶ ἄλλα χρήματά τε καὶ ὑποζύγια. ὅσα μέν
                  νυν ἐξαίρετα τοῖσι ἀριστεύσασι αὐτῶν ἐν πλαταιῇσι ἐδόθη, οὐ λέγεται πρὸς οὐδαμῶν,
                  δοκέω δ᾽ ἔγωγε καὶ τούτοισι δοθῆναι· παυσανίῃ δὲ πάντα δέκα ἐξαιρέθη τε καὶ ἐδόθη,
                  γυναῖκες, ἵπποι, τάλαντα, κάμηλοι, ὣς δὲ αὕτως καὶ τἆλλα χρήματα.</p>
            </div>
            <div
               n="82"
               type="chapter">
               <p>λέγεται δὲ καὶ τάδε γενέσθαι, ὡς ξέρξης φεύγων ἐκ τῆς ἑλλάδος μαρδονίῳ τὴν
                  κατασκευὴν καταλίποι τὴν ἑωυτοῦ. παυσανίην ὦν ὁρῶντα τὴν μαρδονίου κατασκευὴν
                  χρυσῷ τε καὶ ἀργύρῳ καὶ παραπετάσμασι ποικίλοισι κατεσκευασμένην κελεῦσαι τούς τε
                  ἀρτοκόπους καὶ τοὺς ὀψοποιοὺς κατὰ ταὐτὰ καθὼς μαρδονίῳ δεῖπνον παρασκευάζειν. ὡς
                  δὲ κελευόμενοι οὗτοι ἐποίευν ταῦτα, ἐνθαῦτα τὸν παυσανίην ἰδόντα κλίνας τε χρυσέας
                  καὶ ἀργυρέας εὖ ἐστρωμένας καὶ τραπέζας τε χρυσέας καὶ ἀργυρέας καὶ παρασκευὴν
                  μεγαλοπρεπέα τοῦ δείπνου, ἐκπλαγέντα τὰ προκείμενα ἀγαθὰ κελεῦσαι ἐπὶ γέλωτι τοὺς
                  ἑωυτοῦ διηκόνους παρασκευάσαι λακωνικὸν δεῖπνον. ὡς δὲ τῆς θοίνης ποιηθείσης ἦν
                  πολλὸν τὸ μέσον, τὸν παυσανίην γελάσαντα μεταπέμψασθαι τῶν ἑλλήνων τοὺς
                  στρατηγούς, συνελθόντων δὲ τούτων εἰπεῖν τὸν παυσανίην, δεικνύντα ἐς ἑκατέρην τοῦ
                  δείπνου τὴν παρασκευήν·<q
                     n="402"
                     who="#Pausanias">ἄνδρες ἕλληνες, τῶνδε εἵνεκα ἐγὼ ὑμέας συνήγαγον, βουλόμενος
                     ὑμῖν τοῦ μήδων ἡγεμόνος τὴν ἀφροσύνην δεῖξαι, ὃς τοιήνδε δίαιταν ἔχων ἦλθε ἐς
                     ἡμέας οὕτω ὀϊζυρὴν ἔχοντας ἀπαιρησόμενος.</q>ταῦτα μὲν παυσανίην λέγεται εἰπεῖν
                  πρὸς τοὺς στρατηγοὺς τῶν ἑλλήνων.</p>
            </div>
            <div
               n="83"
               type="chapter">
               <p>ὑστέρῳ μέντοι χρόνῳ μετὰ ταῦτα καὶ τῶν πλαταιέων εὗρον συχνοὶ θήκας χρυσοῦ καὶ
                  ἀργύρου καὶ τῶν ἄλλων χρημάτων. ἐφάνη δὲ καὶ τάδε ὕστερον ἔτι τούτων· τῶν νεκρῶν
                  περιψιλωθέντων τὰς σάρκας συνεφόρεον γὰρ τὰ ὀστέα οἱ πλαταιέες ἐς ἕνα χῶρον εὑρέθη
                  κεφαλὴ οὐκ ἔχουσα ῥαφὴν οὐδεμίαν ἀλλ᾽ ἐξ ἑνὸς ἐοῦσα ὀστέου· ἐφάνη δὲ καὶ γνάθος
                  καὶ τὸ ἄνω τῆς γνάθου ἔχουσα ὀδόντας μουνοφυέας, ἐξ ἑνὸς ὀστέου πάντας τούς τε
                  προσθίους ὀδόντας καὶ τοὺς γομφίους· καὶ πενταπήχεος ἀνδρὸς ὀστέα ἐφάνη.</p>
            </div>
            <div
               n="84"
               type="chapter">
               <p>ἐπείτε δὲ μαρδονίου δευτέρῃ ἡμέρῃ ὁ νεκρὸς ἠφάνιστο, ὑπ᾽ ὅτεο μὲν ἀνθρώπων, τὸ
                  ἀτρεκὲς οὐκ ἔχω εἰπεῖν, πολλοὺς δέ τινας ἤδη καὶ παντοδαποὺς ἤκουσα θάψαι
                  μαρδόνιον, καὶ δῶρα μεγάλα οἶδα λαβόντας πολλοὺς παρὰ ἀρτόντεω τοῦ μαρδονίου
                  παιδὸς διὰ τοῦτο τὸ ἔργον· ὅστις μέντοι ἦν αὐτῶν ὁ ὑπελόμενός τε καὶ θάψας τὸν
                  νεκρὸν τὸν μαρδονίου, οὐ δύναμαι ἀτρεκέως πυθέσθαι· ἔχει δέ τινα φάτιν καὶ
                  διονυσοφάνης ἀνὴρ ἐφέσιος θάψαι μαρδόνιον.</p>
            </div>
            <div
               n="85"
               type="chapter">
               <p>ἀλλ᾽ ὁ μὲν τρόπῳ τοιούτῳ ἐτάφη. οἱ δὲ ἕλληνες, ὡς ἐν πλαταιῇσι τὴν ληίην
                  διείλοντο, ἔθαπτον τοὺς ἑωυτῶν χωρὶς ἕκαστοι. λακεδαιμόνιοι μὲν τριξὰς ἐποιήσαντο
                  θήκας· ἔνθα μὲν τοὺς ἱρέας ἔθαψαν, τῶν καὶ ποσειδώνιος καὶ ἀμομφάρετος ἦσαν καὶ
                  φιλοκύων τε καὶ καλλικράτης· ἐν μὲν δὴ ἑνὶ τῶν τάφων ἦσαν οἱ ἱρέες, ἐν δὲ τῷ ἑτέρῳ
                  οἱ ἄλλοι σπαρτιῆται, ἐν δὲ τῷ τρίτῳ οἱ εἵλωτες. οὗτοι μὲν οὕτω ἔθαπτον, τεγεῆται
                  δὲ χωρὶς πάντας ἁλέας, καὶ ἀθηναῖοι τοὺς ἑωυτῶν ὁμοῦ, καὶ μεγαρέες τε καὶ
                  φλειάσιοι τοὺς ὑπὸ τῆς ἵππου διαφθαρέντας. τούτων μὲν δὴ πάντων πλήρεες ἐγένοντο
                  οἱ τάφοι· τῶν δὲ ἄλλων ὅσοισι καὶ φαίνονται ἐν πλαταιῇσι ἐόντες τάφοι, τούτους δὲ,
                  ὡς ἐγὼ πυνθάνομαι, ἐπαισχυνομένους τῇ ἀπεστοῖ τῆς μάχης ἑκάστους χώματα χῶσαι
                  κεινὰ τῶν ἐπιγινομένων εἵνεκεν ἀνθρώπων, ἐπεὶ καὶ αἰγινητέων ἐστὶ αὐτόθι
                  καλεόμενος τάφος, τὸν ἐγὼ ἀκούω καὶ δέκα ἔτεσι ὕστερον μετὰ ταῦτα δεηθέντων τῶν
                  αἰγινητέων χῶσαι κλεάδην τὸν αὐτοδίκου ἄνδρα πλαταιέα, πρόξεινον ἐόντα αὐτῶν.</p>
            </div>
            <div
               n="86"
               type="chapter">
               <p>ὡς δ᾽ ἄρα ἔθαψαν τοὺς νεκροὺς ἐν πλαταιῇσι οἱ ἕλληνες, αὐτίκα βουλευομένοισί σφι
                  ἐδόκεε στρατεύεσθαι ἐπὶ τὰς θήβας καὶ ἐξαιτέειν αὐτῶν τοὺς μηδίσαντας, ἐν πρώτοισι
                  δὲ αὐτῶν τιμηγενίδην καὶ ἀτταγῖνον, οἳ ἀρχηγέται ἀνὰ πρώτους ἦσαν· ἢν δὲ μὴ
                  ἐκδιδῶσι, μὴ ἀπανίστασθαι ἀπὸ τῆς πόλιος πρότερον ἢ ἐξέλωσι. ὡς δέ σφι ταῦτα
                  ἔδοξε, οὕτω δὴ ἑνδεκάτῃ ἡμέρῃ ἀπὸ τῆς συμβολῆς ἀπικόμενοι ἐπολιόρκεον θηβαίους,
                  κελεύοντες ἐκδιδόναι τοὺς ἄνδρας· οὐ βουλομένων δὲ τῶν θηβαίων ἐκδιδόναι τήν τε
                  γῆν αὐτῶν ἔταμνον καὶ προσέβαλλον πρὸς τὸ τεῖχος.</p>
            </div>
            <div
               n="87"
               type="chapter">
               <p>καὶ οὐ γὰρ ἐπαύοντο σινόμενοι, εἰκοστῇ ἡμέρῃ ἔλεξε τοῖσι θηβαίοισι τιμηγενίδης τάδε·<q
                     n="403"
                     who="#Timegenides">ἄνδρες θηβαῖοι, ἐπειδὴ οὕτω δέδοκται τοῖσι ἕλλησι, μὴ
                     πρότερον ἀπαναστῆναι πολιορκέοντας ἢ ἐξέλωσι θήβας ἢ ἡμέας αὐτοῖσι παραδῶτε,
                     νῦν ὦν ἡμέων εἵνεκα γῆ ἡ βοιωτίη πλέω μὴ ἀναπλήσῃ, ἀλλ᾽ εἰ μὲν χρημάτων
                     χρηίζοντες πρόσχημα ἡμέας ἐξαιτέονται, χρήματά σφι δῶμεν ἐκ τοῦ κοινοῦ σὺν γὰρ
                     τῷ κοινῷ καὶ ἐμηδίσαμεν οὐδὲ μοῦνοι ἡμεῖς , εἰ δὲ ἡμέων ἀληθέως δεόμενοι
                     πολιορκέουσι, ἡμεῖς ἡμέας αὐτοὺς ἐς ἀντιλογίην παρέξομεν.</q>κάρτα τε ἔδοξε εὖ
                  λέγειν καὶ ἐς καιρόν, αὐτίκα τε ἐπεκηρυκεύοντο πρὸς παυσανίην οἱ θηβαῖοι θέλοντες
                  ἐκδιδόναι τοὺς ἄνδρας.</p>
            </div>
            <div
               n="88"
               type="chapter">
               <p>ὡς δὲ ὡμολόγησαν ἐπὶ τούτοισι, ἀτταγῖνος μὲν ἐκδιδρήσκει ἐκ τοῦ ἄστεος, παῖδας δὲ
                  αὐτοῦ ἀπαχθέντας παυσανίης ἀπέλυσε τῆς αἰτίης, φὰς τοῦ μηδισμοῦ παῖδας οὐδὲν εἶναι
                  μεταιτίους. τοὺς δὲ ἄλλους ἄνδρας τοὺς ἐξέδοσαν οἱ θηβαῖοι, οἱ μὲν ἐδόκεον
                  ἀντιλογίης τε κυρήσειν καὶ δὴ χρήμασι ἐπεποίθεσαν διώσεσθαι· ὁ δὲ ὡς παρέλαβε,
                  αὐτὰ ταῦτα ὑπονοέων τὴν στρατιὴν τὴν τῶν συμμάχων ἅπασαν ἀπῆκε καὶ ἐκείνους ἀγαγὼν
                  ἐς κόρινθον διέφθειρε. ταῦτα μὲν τὰ ἐν πλαταιῇσι καὶ θήβῃσι γενόμενα.</p>
            </div>
            <div
               n="89"
               type="chapter">
               <p>ἀρτάβαζος δὲ ὁ<persName>φαρνάκεος</persName>φεύγων ἐκ πλαταιέων καὶ δὴ πρόσω
                  ἐγίνετο. ἀπικόμενον δέ μιν οἱ θεσσαλοὶ παρὰ σφέας ἐπί τε ξείνια ἐκάλεον καὶ
                  ἀνειρώτων περὶ τῆς στρατιῆς τῆς ἄλλης, οὐδὲν ἐπιστάμενοι τῶν ἐν πλαταιῇσι
                  γενομένων. ὁ δὲ ἀρτάβαζος γνοὺς ὅτι, εἰ ἐθέλοι σφι πᾶσαν τὴν ἀληθείην τῶν ἀγώνων
                  εἰπεῖν, αὐτός τε κινδυνεύσει ἀπολέσθαι καὶ ὁ μετ᾽ αὐτοῦ στρατός ἐπιθήσεσθαι γάρ οἱ
                  πάντα τινὰ οἴετο πυνθανόμενον τὰ γεγονότα , ταῦτα ἐκλογιζόμενος οὔτε πρὸς τοὺς
                  φωκέας ἐξηγόρευε οὐδὲν, πρός τε τοὺς θεσσαλοὺς ἔλεγε τάδε·<q
                     n="404"
                     who="#Artabazus">ἐγὼ μέν, ὦ ἄνδρες θεσσαλοί, ὡς ὁρᾶτε, ἐπείγομαι κατὰ τάχος
                     ἐλῶν ἐς θρηίκην καὶ σπουδὴν ἔχω, πεμφθεὶς κατά τι πρῆγμα ἐκ τοῦ στρατοπέδου
                     μετὰ τῶνδε· αὐτὸς δὲ ὑμῖν μαρδόνιος καὶ ὁ στρατὸς αὐτοῦ οὗτος κατὰ πόδας ἐμέο
                     ἐλαύνων προσδόκιμός ἐστι. τοῦτον καὶ ξεινίζετε καὶ εὖ ποιεῦντες φαίνεσθε· οὐ
                     γὰρ ὑμῖν ἐς χρόνον ταῦτα ποιεῦσι μεταμελήσει.</q>ταῦτα δὲ εἴπας ἀπήλαυνε σπουδῇ
                  τὴν στρατιὴν διὰ θεσσαλίης τε καὶ μακεδονίης ἰθὺ τῆς θρηίκης, ὡς ἀληθέως
                  ἐπειγόμενος καὶ τὴν μεσόγαιαν τάμνων τῆς ὁδοῦ. καὶ ἀπικνέεται ἐς βυζάντιον,
                  καταλιπὼν τοῦ στρατοῦ τοῦ ἑωυτοῦ συχνοὺς ὑπὸ θρηίκων τε κατακοπέντας κατ᾽ ὁδὸν καὶ
                  λιμῷ συστάντας καὶ καμάτῳ ἐκ βυζαντίου δὲ διέβη πλοίοισι.</p>
            </div>
            <div
               n="90"
               type="chapter">
               <p>οὗτος μὲν οὕτω ἀπενόστησε ἐς τὴν ἀσίην. τῆς δὲ αὐτῆς ἡμέρης τῆς περ ἐν πλαταιῇσι
                  τὸ τρῶμα ἐγένετο, συνεκύρησε γενέσθαι καὶ ἐν μυκάλῃ τῆς ἰωνίης. ἐπειδὴ γὰρ ἐν τῇ
                  δήλῳ κατέατο οἱ ἕλληνες οἱ ἐν τῇσι νηυσὶ ἅμα λευτυχίδῃ τῷ λακεδαιμονίῳ ἀπικόμενοι,
                  ἦλθόν σφι ἄγγελοι ἀπὸ σάμου λάμπων τε θρασυκλέος καὶ ἀθηναγόρης ἀρχεστρατίδεω καὶ
                  ἡγησίστρατος ἀρισταγόρεω, πεμφθέντες ὑπὸ σαμίων λάθρῃ τῶν τε περσέων καὶ τοῦ
                  τυράννου θεομήστορος τοῦ ἀνδροδάμαντος, τὸν κατέστησαν σάμου τύραννον οἱ πέρσαι.
                  ἐπελθόντων δέ σφεων ἐπὶ τοὺς στρατηγοὺς ἔλεγε ἡγησίστρατος πολλὰ καὶ παντοῖα, ὡς
                  ἢν μοῦνον ἴδωνται αὐτοὺς οἱ ἴωνες ἀποστήσονται ἀπὸ περσέων, καὶ ὡς οἱ βάρβαροι οὐκ
                  ὑπομενέουσι· ἢν δὲ καὶ ἄρα ὑπομείνωσι, οὐκ ἑτέρην ἄγρην τοιαύτην εὑρεῖν ἂν αὐτούς.
                  θεούς τε κοινοὺς ἀνακαλέων προέτρεπε αὐτοὺς ῥύσασθαι ἄνδρας ἕλληνας ἐκ δουλοσύνης
                  καὶ ἀπαμῦναι τὸν βάρβαρον. εὐπετές τε αὐτοῖσι ἔφη ταῦτα γίνεσθαι· τάς τε γὰρ νέας
                  αὐτῶν κακῶς πλέειν καὶ οὐκ ἀξιομάχους κείνοισι εἶναι· αὐτοί τε, εἴ τι ὑποπτεύουσι
                  μὴ δόλῳ αὐτοὺς προάγοιεν, ἕτοιμοι εἶναι ἐν τῇσι νηυσὶ τῇσι ἐκείνων ἀγόμενοι ὅμηροι
                  εἶναι.</p>
            </div>
            <div
               n="91"
               type="chapter">
               <p>ὡς δὲ πολλὸς ἦν λισσόμενος ὁ ξεῖνος ὁ σάμιος,
                     εἴρετο<persName>λευτυχίδης</persName>, εἴτε κληδόνος εἵνεκεν θέλων πυθέσθαι
                  εἴτε καὶ κατὰ συντυχίην θεοῦ ποιεῦντος·<q
                     n="405"
                     who="#Leotychides">ὦ ξεῖνε σάμιε, τί τοι τὸ οὔνομα;</q>ὁ δὲ εἶπε·<q
                     n="406"
                     who="#Hegesistratus">ἡγησίστρατος.</q>ὁ δὲ ὑπαρπάσας τὸν ἐπίλοιπον λόγον, εἴ
                  τινα ὅρμητο λέγειν ὁ ἡγησίστρατος, εἶπε·<q
                     n="407"
                     who="#Leotychides">δέκομαι τὸν οἰωνὸν τὸν ἡγησίστρατον , ὦ ξεῖνε σάμιε. σὺ δὲ
                     ἡμῖν ποίεε ὅκως αὐτός τε δοὺς πίστιν ἀποπλεύσεαι καὶ οἱ σὺν σοὶ ἐόντες οἵδε, ἦ
                     μὲν σαμίους ἡμῖν προθύμους ἔσεσθαι συμμάχους.</q>ταῦτά τε ἅμα ἠγόρευε καὶ τὸ
                  ἔργον προσῆγε· αὐτίκα γὰρ οἱ σάμιοι πίστιν τε καὶ ὅρκια ἐποιεῦντο συμμαχίης πέρι
                  πρὸς τοὺς ἕλληνας.</p>
            </div>
            <div
               n="92"
               type="chapter">
               <p>ταῦτα δὲ ποιήσαντες οἱ μὲν ἀπέπλεον ...· μετὰ σφέων γὰρ ἐκέλευε πλέειν τὸν
                  ἡγησίστρατον, οἰωνὸν τὸ οὔνομα ποιεύμενος· οἱ δὲ ἕλληνες ἐπισχόντες ταύτην τὴν
                  ἡμέρην τῇ ὑστεραίῃ ἐκαλλιερέοντο, μαντευομένου σφι δηιφόνου τοῦ εὐηνίου ἀνδρὸς
                  ἀπολλωνιήτεω, ἀπολλωνίης δὲ τῆς ἐν τῷ ἰονίῳ κόλπῳ, τοῦ τὸν πατέρα κατέλαβε εὐήνιον
                  πρῆγμα τοιόνδε.</p>
            </div>
            <div
               n="93"
               type="chapter">
               <p>ἔστι ἐν τῇ ἀπολλωνίῃ ταύτῃ ἱρὰ ἡλίου πρόβατα, τὰ τὰς μὲν ἡμέρας βόσκεται παρὰ
                  ποταμὸν ἄωον , ὃς ἐκ λάκμονος ὄρεος ῥέει διὰ τῆς ἀπολλωνίης χώρης ἐς θάλασσαν παρ᾽
                  ὤρικον λιμένα, τὰς δὲ νύκτας ἀραιρημένοι ἄνδρες οἱ πλούτῳ τε καὶ γένεϊ δοκιμώτατοι
                  τῶν ἀστῶν, οὗτοι φυλάσσουσι ἐνιαυτὸν ἕκαστος· περὶ πολλοῦ γὰρ δὴ ποιεῦνται
                  ἀπολλωνιῆται τὰ πρόβατα ταῦτα ἐκ θεοπροπίου τινός· ἐν δὲ ἄντρῳ αὐλίζονται ἀπὸ τῆς
                  πόλιος ἑκάς. ἔνθα δὴ τότε ὁ εὐήνιος οὗτος ἀραιρημένος ἐφύλασσε· καί κοτε αὐτοῦ
                  κατακοιμίσαντος τὴν φυλακὴν παρελθόντες λύκοι ἐς τὸ ἄντρον διέφθειραν τῶν προβάτων
                  ὡς ἑξήκοντα. ὁ δὲ ὡς ἐπήισε, εἶχε σιγῇ καὶ ἔφραζε οὐδενί, ἐν νόῳ ἔχων
                  ἀντικαταστήσειν ἄλλα πριάμενος. καί, οὐ γὰρ ἔλαθε τοὺς ἀπολλωνιήτας ταῦτα
                  γενόμενα, ἀλλά κως ἐπύθοντο, ὑπαγαγόντες μιν ὑπὸ δικαστήριον κατέκριναν, ὡς τὴν
                  φυλακὴν κατακοιμίσαντα, τῆς ὄψιος στερηθῆναι. ἐπείτε δὲ τὸν εὐήνιον ἐξετύφλωσαν,
                  αὐτίκα μετὰ ταῦτα οὔτε πρόβατά σφι ἔτικτε οὔτε γῆ ἔφερε ὁμοίως καρπόν. πρόφαντα δέ
                  σφι ἔν τε δωδώνῃ καὶ ἐν δελφοῖσι ἐγένετο, ἐπείτε ἐπειρώτων τοὺς προφήτας τὸ αἴτιον
                  τοῦ παρεόντος κακοῦ, οἱ δὲ αὐτοῖσι ἔφραζον ὅτι ἀδίκως τὸν φύλακον τῶν ἱρῶν
                  προβάτων εὐήνιον τῆς ὄψιος ἐστέρησαν· αὐτοὶ γὰρ ἐπορμῆσαι τοὺς λύκους, οὐ πρότερόν
                  τε παύσεσθαι τιμωρέοντες ἐκείνῳ πρὶν ἢ δίκας δῶσι τῶν ἐποίησαν ταύτας τὰς ἂν αὐτὸς
                  ἕληται καὶ δικαιοῖ· τούτων δὲ τελεομένων αὐτοὶ δώσειν εὐηνίῳ δόσιν τοιαύτην τὴν
                  πολλούς μιν μακαριεῖν ἀνθρώπων ἔχοντα.</p>
            </div>
            <div
               n="94"
               type="chapter">
               <p>τὰ μὲν χρηστήρια ταῦτά σφι ἐχρήσθη, οἱ δὲ ἀπολλωνιῆται ἀπόρρητα ποιησάμενοι
                  προσέθεσαν τῶν ἀστῶν ἀνδράσι διαπρῆξαι. οἱ δέ σφι διέπρηξαν ὧδε· κατημένου εὐηνίου
                  ἐν θώκῳ ἐλθόντες οἱ παρίζοντο καὶ λόγους ἄλλους ἐποιεῦντο, ἐς ὃ κατέβαινον
                  συλλυπεόμενοι τῷ πάθεϊ. ταύτῃ δὲ ὑπαγαγόντες εἰρώτων τίνα δίκην ἂν ἕλοιτο, εἰ
                  ἐθέλοιεν ἀπολλωνιῆται δίκας ὑποστῆναι δώσειν τῶν ἐποίησαν. ὁ δέ, οὐκ ἀκηκοὼς τὸ
                  θεοπρόπιον, εἵλετο εἴπας εἴ τίς οἱ δοίη ἀγρούς, τῶν ἀστῶν ὀνομάσας τοῖσι ἠπίστατο
                  εἶναι καλλίστους δύο κλήρους τῶν ἐν τῇ ἀπολλωνίῃ, καὶ οἴκησιν πρὸς τούτοισι τὴν
                  ᾔδεε καλλίστην ἐοῦσαν τῶν ἐν πόλι· τούτων δὲ ἔφη ἐπήβολος γενόμενος τοῦ λοιποῦ ἂν
                  ἀμήνιτος εἶναι, καὶ δίκην οἱ ταύτην ἀποχρᾶν γενομένην. καὶ ὁ μὲν ταῦτα ἔλεγε, οἱ
                  δὲ πάρεδροι εἶπαν ὑπολαβόντες·<q
                     n="408"
                     who="#Apolloniates">εὐήνιε, ταύτην δίκην ἀπολλωνιῆται τῆς ἐκτυφλώσιος ἐκτίνουσί
                     τοι κατὰ θεοπρόπια τὰ γενόμενα.</q>ὁ μὲν δὴ πρὸς ταῦτα δεινὰ ἐποιέετο ἐνθεῦτεν
                  πυθόμενος τὸν πάντα λόγον, ὡς ἐξαπατηθείς· οἱ δὲ πριάμενοι παρὰ τῶν ἐκτημένων
                  διδοῦσί οἱ τὰ εἵλετο. καὶ μετὰ ταῦτα ἔμφυτον αὐτίκα μαντικὴν εἶχε, ὥστε καὶ
                  ὀνομαστὸς γενέσθαι.</p>
            </div>
            <div
               n="95"
               type="chapter">
               <p>τούτου δὴ ὁ δηίφονος ἐὼν παῖς τοῦ εὐηνίου ἀγόντων κορινθίων ἐμαντεύετο τῇ στρατιῇ.
                  ἤδη δὲ καὶ τόδε ἤκουσα ὡς ὁ δηίφονος ἐπιβατεύων τοῦ εὐηνίου οὐνόματος ἐξελάμβανε
                  ἐπὶ τὴν ἑλλάδα ἔργα, οὐκ ἐὼν εὐηνίου παῖς.</p>
            </div>
            <div
               n="96"
               type="chapter">
               <p>τοῖσι δὲ ἕλλησι ὡς ἐκαλλιέρησε, ἀνῆγον τὰς νέας ἐκ τῆς δήλου πρὸς τὴν σάμον. ἐπεὶ
                  δὲ ἐγένοντο τῆς σαμίης πρὸς καλάμοισι, οἱ μὲν αὐτοῦ ὁρμισάμενοι κατὰ τὸ ἥραιον τὸ
                  ταύτῃ παρεσκευάζοντο ἐς ναυμαχίην, οἱ δὲ πέρσαι πυθόμενοί σφεας προσπλέειν ἀνῆγον
                  καὶ αὐτοὶ πρὸς τὴν ἤπειρον τὰς νέας τὰς ἄλλας, τὰς δὲ φοινίκων ἀπῆκαν ἀποπλέειν.
                  βουλευομένοισι γάρ σφι ἐδόκεε ναυμαχίην μὴ ποιέεσθαι· οὐ γὰρ ὦν ἐδόκεον ὅμοιοι
                  εἶναι· ἐς δὲ τὴν ἤπειρον ἀπέπλεον, ὅκως ἔωσι ὑπὸ τὸν πεζὸν στρατὸν τὸν σφέτερον
                  ἐόντα ἐν τῇ μυκάλῃ, ὃς κελεύσαντος ξέρξεω καταλελειμμένος τοῦ ἄλλου στρατοῦ ἰωνίην
                  ἐφύλασσε· τοῦ πλῆθος μὲν ἦν ἓξ μυριάδες, ἐστρατήγεε δὲ αὐτοῦ τιγράνης, κάλλεΐ τε
                  καὶ μεγάθεϊ ὑπερφέρων περσέων. ὑπὸ τοῦτον μὲν δὴ τὸν στρατὸν ἐβουλεύσαντο
                  καταφυγόντες οἱ τοῦ ναυτικοῦ στρατηγοὶ ἀνειρύσαι τὰς νέας καὶ περιβαλέσθαι ἕρκος
                  ἔρυμα τῶν νεῶν καὶ σφέων αὐτῶν κρησφύγετον.</p>
            </div>
            <div
               n="97"
               type="chapter">
               <p>ταῦτα βουλευσάμενοι ἀνήγοντο. ἀπικόμενοι δὲ παρὰ τὸ τῶν ποτνιέων ἱρὸν τῆς μυκάλης
                  ἐς γαίσωνά τε καὶ σκολοπόεντα, τῇ δήμητρος ἐλευσινίης ἐστὶ ἱρόν, τὸ φίλιστος ὁ
                  πασικλέος ἱδρύσατο νείλεῳ τῷ κόδρου ἐπισπόμενος ἐπὶ μιλήτου κτιστύν, ἐνθαῦτα τάς
                  τε νέας ἀνείρυσαν καὶ περιεβάλοντο ἕρκος καὶ λίθων καὶ ξύλων, δένδρεα ἐκκόψαντες
                  ἥμερα, καὶ σκόλοπας περὶ τὸ ἕρκος κατέπηξαν. καὶ παρεσκευάδατο ὡς πολιορκησόμενοι
                  καὶ ὡς νικήσοντες· ἐπ᾽ ἀμφότερα γὰρ ἐπιλεγόμενοι παρεσκευάζοντο.</p>
            </div>
            <div
               n="98"
               type="chapter">
               <p>οἱ δὲ ἕλληνες ὡς ἐπύθοντο οἰχωκότας τοὺς βαρβάρους ἐς τὴν ἤπειρον, ἤχθοντο ὡς
                  ἐκπεφευγότων ἐν ἀπορίῃ τε εἴχοντο ὅ τι ποιέωσι, εἴτε ἀπαλλάσσωνται ὀπίσω εἴτε
                  καταπλέωσι ἐπ᾽ ἑλλησπόντου· τέλος δὲ ἔδοξε τούτων μὲν μηδέτερα ποιέειν, ἐπιπλέειν
                  δὲ ἐπὶ τὴν ἤπειρον. παρασκευασάμενοι ὦν ἐς ναυμαχίην καὶ ἀποβάθρας καὶ τὰ ἄλλα
                  ὅσων ἔδεε ἔπλεον ἐπὶ τῆς μυκάλης. ἐπεὶ δὲ ἀγχοῦ τε ἐγίνοντο τοῦ στρατοπέδου καὶ
                  οὐδεὶς ἐφαίνετό σφι ἐπαναγόμενος, ἀλλ᾽ ὥρων νέας ἀνελκυσμένας ἔσω τοῦ τείχεος,
                  πολλὸν δὲ πεζὸν παρακεκριμένον παρὰ τὸν αἰγιαλόν, ἐνθαῦτα πρῶτον μὲν ἐν τῇ νηὶ
                  παραπλέων, ἐγχρίμψας τῷ αἰγιαλῷ τὰ μάλιστα,<persName>λευτυχίδης</persName>ὑπὸ
                  κήρυκος προηγόρευε τοῖσι ἴωσι λέγων·<q
                     n="409"
                     who="#Leotychides">ἄνδρες ἴωνες, ὅσοι ὑμέων τυγχάνουσι ἐπακούοντες, μάθετε τὰ
                     λέγω· πάντως γὰρ οὐδὲν συνήσουσι πέρσαι τῶν ἐγὼ ὑμῖν ἐντέλλομαι. ἐπεὰν
                     συμμίσγωμεν, μεμνῆσθαί τινα χρὴ ἐλευθερίης μὲν πάντων πρῶτον, μετὰ δὲ τοῦ
                     συνθήματος ἥρης. καὶ τάδε ἴστω καὶ ὁ μὴ ἀκούσας ὑμέων πρὸς τοῦ
                  ἀκούσαντος.</q>ὡυτὸς δὲ οὗτος ἐὼν τυγχάνει νόος τοῦ πρήγματος καὶ ὁ θεμιστοκλέος ὁ
                  ἐπ᾽ ἀρτεμισίῳ· ἢ γὰρ δὴ λαθόντα τὰ ῥήματα τοὺς βαρβάρους ἔμελλε τοὺς ἴωνας
                  πείσειν, ἢ ἔπειτα ἀνενειχθέντα ἐς τοὺς βαρβάρους ποιήσειν ἀπίστους τοῖσι ἕλλησι
                  .</p>
            </div>
            <div
               n="99"
               type="chapter">
               <p>λευτυχίδεω δὲ ταῦτα ὑποθεμένου δεύτερα δὴ τάδε ἐποίευν οἱ ἕλληνες· προσσχόντες τὰς
                  νέας ἀπέβησαν ἐς τὸν αἰγιαλόν. καὶ οὗτοι μὲν ἐτάσσοντο, οἱ δὲ πέρσαι ὡς εἶδον τοὺς
                  ἕλληνας παρασκευαζομένους ἐς μάχην καὶ τοῖσι ἴωσι παραινέσαντας, τοῦτο μὲν
                  ὑπονοήσαντες τοὺς σαμίους τὰ ἑλλήνων φρονέειν ἀπαιρέονται τὰ ὅπλα. οἱ γὰρ ὦν
                  σάμιοι ἀπικομένων ἀθηναίων αἰχμαλώτων ἐν τῇσι νηυσὶ τῶν βαρβάρων, τοὺς ἔλαβον ἀνὰ
                  τὴν ἀττικὴν λελειμμένους οἱ ξέρξεω, τούτους λυσάμενοι πάντας ἀποπέμπουσι
                  ἐποδιάσαντες ἐς ἀθήνας· τῶν εἵνεκεν οὐκ ἥκιστα ὑποψίην εἶχον, πεντακοσίας κεφαλὰς
                  τῶν ξέρξεω πολεμίων λυσάμενοι. τοῦτο δὲ τὰς διόδους τὰς ἐς τὰς κορυφὰς τῆς μυκάλης
                  φερούσας προστάσσουσι τοῖσι μιλησίοισι φυλάσσειν ὡς ἐπισταμένοισι δῆθεν μάλιστα
                  τὴν χώρην· ἐποίευν δὲ τούτου εἵνεκεν, ἵνα ἐκτὸς τοῦ στρατοπέδου ἔωσι. τούτους μὲν
                  ἰώνων, τοῖσι καὶ κατεδόκεον νεοχμὸν ἄν τι ποιέειν δυνάμιος ἐπιλαβομένοισι,
                  τρόποισι τοιούτοισι προεφυλάσσοντο οἱ πέρσαι· αὐτοὶ δὲ συνεφόρησαν τὰ γέρρα ἕρκος
                  εἶναι σφίσι.</p>
            </div>
            <div
               n="100"
               type="chapter">
               <p>ὡς δὲ ἄρα παρεσκευάδατο τοῖσι ἕλλησι, προσήισαν πρὸς τοὺς βαρβάρους. ἰοῦσι δέ σφι
                  φήμη τε ἐσέπτατο ἐς τὸ στρατόπεδον πᾶν καὶ κηρυκήιον ἐφάνη ἐπὶ τῆς κυματωγῆς
                  κείμενον· ἡ δὲ φήμη διῆλθέ σφι ὧδε, ὡς οἱ ἕλληνες τὴν μαρδονίου στρατιὴν νικῷεν ἐν
                  βοιωτοῖσι μαχόμενοι. δῆλα δὴ πολλοῖσι τεκμηρίοισί ἐστι τὰ θεῖα τῶν πρηγμάτων, εἰ
                  καὶ τότε τῆς αὐτῆς ἡμέρης συμπιπτούσης τοῦ τε ἐν πλαταιῇσι καὶ τοῦ ἐν μυκάλῃ
                  μέλλοντος ἔσεσθαι τρώματος φήμη τοῖσι ἕλλησι τοῖσι ταύτῃ ἐσαπίκετο, ὥστε θαρσῆσαί
                  τε τὴν στρατιὴν πολλῷ μᾶλλον καὶ ἐθέλειν προθυμότερον κινδυνεύειν.</p>
            </div>
            <div
               n="101"
               type="chapter">
               <p>καὶ τόδε ἕτερον συνέπεσε γενόμενον, δήμητρος τεμένεα ἐλευσινίης παρὰ ἀμφοτέρας τὰς
                  συμβολὰς εἶναι· καὶ γὰρ δὴ ἐν τῇ πλαταιίδι παρ᾽ αὐτὸ τὸ δημήτριον ἐγίνετο, ὡς καὶ
                  πρότερόν μοι εἴρηται, ἡ μάχη, καὶ ἐν μυκάλῃ ἔμελλε ὡσαύτως ἔσεσθαι. γεγονέναι δὲ
                  νίκην τῶν μετὰ παυσανίεω ἑλλήνων ὀρθῶς σφι ἡ φήμη συνέβαινε ἐλθοῦσα· τὸ μὲν γὰρ ἐν
                  πλαταιῇσι τρῶμα πρωὶ ἔτι τῆς ἡμέρης ἐγίνετο, τὸ δὲ ἐν μυκάλῃ περὶ δείλην. ὅτι δὲ
                  τῆς αὐτῆς ἡμέρης συνέβαινε γίνεσθαι μηνός τε τοῦ αὐτοῦ , χρόνῳ οὐ πολλῷ σφι
                  ὕστερον δῆλα ἀναμανθάνουσι ἐγίνετο. ἦν δὲ ἀρρωδίη σφι πρὶν ἢ τὴν φήμην
                  ἐσαπικέσθαι, οὔτι περὶ σφέων αὐτῶν οὕτω ὡς τῶν ἄλλων ἑλλήνων, μὴ περὶ μαρδονίῳ
                  πταίσῃ ἡ ἑλλάς. ὡς μέντοι ἡ κληδὼν αὕτη σφι ἐσέπτατο, μᾶλλόν τι καὶ ταχύτερον τὴν
                  πρόσοδον ἐποιεῦντο. οἱ μὲν δὴ ἕλληνες καὶ οἱ βάρβαροι ἔσπευδον ἐς τὴν μάχην, ὥς
                  σφι καὶ αἱ νῆσοι καὶ ὁ ἑλλήσποντος ἄεθλα προέκειτο.</p>
            </div>
            <div
               n="102"
               type="chapter">
               <p>τοῖσι μέν νυν ἀθηναίοισι καὶ τοῖσι προσεχέσι τούτοισι τεταγμένοισι μέχρι κου τῶν
                  ἡμισέων ἡ ὁδὸς ἐγίνετο κατ᾽ αἰγιαλόν τε καὶ ἄπεδον χῶρον, τοῖσι δὲ λακεδαιμονίοισι
                  καὶ τοῖσι ἐπεξῆς τούτοισι τεταγμένοισι κατά τε χαράδραν καὶ ὄρεα· ἐν ᾧ δὲ οἱ
                  λακεδαιμόνιοι ἔτι περιήισαν οὗτοι, οἱ ἐπὶ τῷ ἑτέρῳ κέρεϊ ἔτι καὶ δὴ ἐμάχοντο. ἕως
                  μέν νυν τοῖσι πέρσῃσι ὄρθια ἦν τὰ γέρρα, ἠμύνοντό τε καὶ οὐδὲν ἔλασσον εἶχον τῇ
                  μάχῃ· ἐπείτε δὲ τῶν ἀθηναίων καὶ τῶν προσεχέων ὁ στρατός, ὅκως ἑωυτῶν γένηται τὸ
                  ἔργον καὶ μὴ λακεδαιμονίων παρακελευσάμενοι, ἔργου εἴχοντο προθυμότερον, ἐνθεῦτεν
                  ἤδη ἑτεροιοῦτο τὸ πρῆγμα. διωσάμενοι γὰρ τὰ γέρρα οὗτοι φερόμενοι ἐσέπεσον ἁλέες
                  ἐς τοὺς πέρσας, οἱ δὲ δεξάμενοι καὶ χρόνον συχνὸν ἀμυνόμενοι τέλος ἔφευγον ἐς τὸ
                  τεῖχος. ἀθηναῖοι δὲ καὶ κορίνθιοι καὶ σικυώνιοι καὶ τροιζήνιοι οὗτοι γὰρ ἦσαν οἱ
                  ἐπεξῆς τεταγμένοι συνεπισπόμενοι συνεσέπιπτον ἐς τὸ τεῖχος. ὡς δὲ καὶ τὸ τεῖχος
                  ἀραίρητο, οὔτ᾽ ἔτι πρὸς ἀλκὴν ἐτράποντο οἱ βάρβαροι πρὸς φυγήν τε ὁρμέατο οἱ ἄλλοι
                  πλὴν περσέων. οὗτοι δὲ κατ᾽ ὀλίγους γινόμενοι ἐμάχοντο τοῖσι αἰεὶ ἐς τὸ τεῖχος
                  ἐσπίπτουσι ἑλλήνων. καὶ τῶν στρατηγῶν τῶν περσικῶν δύο μὲν ἀποφεύγουσι, δύο δὲ
                  τελευτῶσι· ἀρταΰντης μὲν καὶ ἰθαμίτρης, τοῦ ναυτικοῦ στρατηγέοντες, ἀποφεύγουσι,
                  μαρδόντης δὲ καὶ ὁ τοῦ πεζοῦ στρατηγὸς τιγράνης μαχόμενοι τελευτῶσι.</p>
            </div>
            <div
               n="103"
               type="chapter">
               <p>ἔτι δὲ μαχομένων τῶν περσέων ἀπίκοντο λακεδαιμόνιοι καὶ οἱ μετ᾽ αὐτῶν καὶ τὰ λοιπὰ
                  συνδιεχείριζον. ἔπεσον δὲ καὶ αὐτῶν τῶν ἑλλήνων συχνοὶ ἐνθαῦτα, ἄλλοι τε καὶ
                  σικυώνιοι καὶ ὁ στρατηγὸς περίλεως.</p>
               <p>τῶν δὲ σαμίων οἱ στρατευόμενοι, ἐόντες τε ἐν τῷ στρατοπέδῳ τῷ μηδικῷ καὶ
                  ἀπαραιρημένοι τὰ ὅπλα, ὡς εἶδον αὐτίκα κατ᾽ ἀρχὰς γινομένην ἑτεραλκέα τὴν μάχην,
                  ἔρδον ὅσον ἐδυνέατο, προσωφελέειν ἐθέλοντες τοῖσι ἕλλησι. σαμίους δὲ ἰδόντες οἱ
                  ἄλλοι ἴωνες ἄρξαντας, οὕτω δὴ καὶ αὐτοὶ ἀποστάντες ἀπὸ περσέων ἐπέθεντο τοῖσι
                  βαρβάροισι.</p>
            </div>
            <div
               n="104"
               type="chapter">
               <p>μιλησίοισι δὲ προσετέτακτο μὲν ἐκ τῶν περσέων τὰς διόδους τηρέειν σωτηρίης εἵνεκά
                  σφι, ὡς ἢν ἄρα σφέας καταλαμβάνῃ οἷά περ κατέλαβε, ἔχοντες ἡγεμόνας σῴζωνται ἐς
                  τὰς κορυφὰς τῆς μυκάλης. ἐτάχθησαν μέν νυν ἐπὶ τοῦτο τὸ πρῆγμα οἱ μιλήσιοι τούτου
                  τε εἵνεκεν καὶ ἵνα μὴ παρεόντες ἐν τῷ στρατοπέδῳ τι νεοχμὸν ποιοῖεν. οἱ δὲ πᾶν
                  τοὐναντίον τοῦ προστεταγμένου ἐποίευν, ἄλλας τε κατηγεόμενοί σφι ὁδοὺς φεύγουσι,
                  αἳ δὴ ἔφερον ἐς τοὺς πολεμίους, καὶ τέλος αὐτοί σφι ἐγίνοντο κτείνοντες
                  πολεμιώτατοι.</p>
            </div>
            <div
               n="105"
               type="chapter">
               <p><seg
                     n="1">οὕτω δὴ τὸ δεύτερον ἰωνίη ἀπὸ περσέων ἀπέστη. ἐν δὲ ταύτῃ τῇ μάχῃ ἑλλήνων
                     ἠρίστευσαν ἀθηναῖοι, καὶ ἀθηναίων ἑρμόλυκος ὁ εὐθοίνου, ἀνὴρ παγκράτιον
                     ἐπασκήσας· τοῦτον δὲ τὸν ἑρμόλυκον κατέλαβε ὕστερον τούτων, πολέμου ἐόντος
                     ἀθηναίοισί τε καὶ καρυστίοισι, ἐν κύρνῳ τῆς καρυστίης χώρης ἀποθανόντα ἐν μάχῃ
                     κεῖσθαι ἐπὶ γεραιστῷ. μετὰ δὲ ἀθηναίους κορίνθιοι καὶ τροιζήνιοι καὶ σικυώνιοι
                     ἠρίστευσαν.</seg></p>
            </div>
            <div
               n="106"
               type="chapter">
               <p>ἐπείτε δὲ κατεργάσαντο οἱ ἕλληνες τοὺς πολλούς, τοὺς μὲν μαχομένους, τοὺς δὲ καὶ
                  φεύγοντας τῶν βαρβάρων, τὰς νέας ἐνέπρησαν καὶ τὸ τεῖχος ἅπαν, τὴν ληίην
                  προεξαγαγόντες ἐς τὸν αἰγιαλόν, καὶ θησαυρούς τινας χρημάτων εὗρον. ἐμπρήσαντες δὲ
                  τὸ τεῖχος καὶ τὰς νέας ἀπέπλεον. ἀπικόμενοι δὲ ἐς σάμον οἱ ἕλληνες ἐβουλεύοντο
                  περὶ ἀναστάσιος τῆς ἰωνίης, καὶ ὅκῃ χρεὸν εἴη τῆς ἑλλάδος κατοικίσαι τῆς αὐτοὶ
                  ἐγκρατέες ἦσαν, τὴν δὲ ἰωνίην ἀπεῖναι τοῖσι βαρβάροισι· ἀδύνατον γὰρ ἐφαίνετό σφι
                  εἶναι ἑωυτούς τε ἰώνων προκατῆσθαι φρουρέοντας τὸν πάντα χρόνον, καὶ ἑωυτῶν μὴ
                  προκατημένων ἴωνας οὐδεμίαν ἐλπίδα εἶχον χαίροντας πρὸς τῶν περσέων ἀπαλλάξειν.
                  πρὸς ταῦτα πελοποννησίων μὲν τοῖσι ἐν τέλεϊ ἐοῦσι ἐδόκεε τῶν μηδισάντων ἐθνέων τῶν
                  ἑλληνικῶν τὰ ἔπιπλα ἐξαναστήσαντας δοῦναι τὴν χώρην ἴωσι ἐνοικῆσαι· ἀθηναίοισι δὲ
                  οὐκ ἐδόκεε ἀρχὴν ἰωνίην γενέσθαι ἀνάστατον οὐδὲ πελοποννησίους περὶ τῶν σφετέρων
                  ἀποικιέων βουλεύειν· ἀντιτεινόντων δὲ τούτων προθύμως εἶξαν οἱ πελοποννήσιοι. καὶ
                  οὕτω δὴ σαμίους τε καὶ χίους καὶ λεσβίους καὶ τοὺς ἄλλους νησιώτας, οἳ ἔτυχον
                  συστρατευόμενοι τοῖσι ἕλλησι, ἐς τὸ συμμαχικὸν ἐποιήσαντο, πίστι τε καταλαβόντες
                  καὶ ὁρκίοισι ἦ μὲν ἐμμενέειν τε καὶ μὴ ἀποστήσεσθαι. τούτους δὲ καταλαβόντες
                  ὁρκίοισι ἔπλεον τὰς γεφύρας λύσοντες· ἔτι γὰρ ἐδόκεον ἐντεταμένας εὑρήσειν.</p>
            </div>
            <div
               n="107"
               type="chapter">
               <p>οὗτοι μὲν δὴ ἐπ᾽ ἑλλησπόντου ἔπλεον· τῶν δὲ ἀποφυγόντων βαρβάρων ἐς τὰ ἄκρα τε τῆς
                  μυκάλης κατειληθέντων, ἐόντων οὐ πολλῶν, ἐγίνετο κομιδὴ ἐς σάρδις. πορευομένων δὲ
                  κατ᾽ ὁδὸν μασίστης ὁ δαρείου παρατυχὼν τῷ πάθεϊ τῷ γεγονότι τὸν στρατηγὸν
                  ἀρταΰντην ἔλεγε πολλά τε καὶ κακά, ἄλλα τε καὶ γυναικὸς κακίω φὰς αὐτὸν εἶναι
                  τοιαῦτα στρατηγήσαντα, καὶ ἄξιον εἶναι παντὸς κακοῦ τὸν βασιλέος οἶκον κακώσαντα.
                  παρὰ δὲ τοῖσι πέρσῃσι γυναικὸς κακίω ἀκοῦσαι δέννος μέγιστός ἐστι. ὁ δὲ ἐπεὶ πολλὰ
                  ἤκουσε, δεινὰ ποιεύμενος σπᾶται ἐπὶ τὸν μασίστην τὸν ἀκινάκην, ἀποκτεῖναι θέλων.
                  καί μιν ἐπιθέοντα φρασθεὶς ξειναγόρης ὁ πρηξίλεω ἀνὴρ ἁλικαρνησσεύς, ὄπισθε ἑστεὼς
                  αὐτοῦ ἀρταΰντεω , ἁρπάζει μέσον καὶ ἐξάρας παίει ἐς τὴν γῆν· καὶ ἐν τούτῳ οἱ
                  δορυφόροι οἱ μασίστεω προέστησαν. ὁ δὲ ξειναγόρης ταῦτα ἐργάσατο χάριτα αὐτῷ τε
                  μασίστῃ τιθέμενος καὶ ξέρξῃ, ἐκσῴζων τὸν ἀδελφεὸν τὸν ἐκείνου· καὶ διὰ τοῦτο τὸ
                  ἔργον ξειναγόρης κιλικίης πάσης ἦρξε δόντος βασιλέος. τῶν δὲ κατ᾽ ὁδὸν πορευομένων
                  βαρβάρων οὐδὲν ἐπὶ πλέον τούτων ἐγένετο, ἀλλ᾽ ἀπικνέονται ἐς σάρδις· ἐν δὲ τῇσι
                  σάρδισι ἐτύγχανε ἐὼν βασιλεὺς ἐξ ἐκείνου τοῦ χρόνου ἐπείτε ἐξ ἀθηνέων προσπταίσας
                  τῇ ναυμαχίῃ φυγὼν ἀπίκετο.</p>
            </div>
            <div
               n="108"
               type="chapter">
               <p>τότε δὴ ἐν τῇσι σάρδισι ἐὼν ἄρα ἤρα τῆς μασίστεω γυναικός, ἐούσης καὶ ταύτης
                  ἐνθαῦτα. ὡς δέ οἱ προσπέμποντι οὐκ ἐδύνατο κατεργασθῆναι, οὐδὲ βίην προσέφερε
                  προμηθεόμενος τὸν ἀδελφεὸν μασίστην τὠυτὸ δὲ τοῦτο εἶχε καὶ τὴν γυναῖκα· εὖ γὰρ
                  ἐπίστατο βίης οὐ τευξομένη , ἐνθαῦτα δὴ ξέρξης ἐργόμενος τῶν ἄλλων πρήσσει τὸν
                  γάμον τοῦτον τῷ παιδὶ τῷ ἑωυτοῦ δαρείῳ, θυγατέρα τῆς γυναικὸς ταύτης καὶ μασίστεω,
                  δοκέων αὐτὴν μᾶλλον λάμψεσθαι ἢν ταῦτα ποιήσῃ. ἁρμόσας δὲ καὶ τὰ νομιζόμενα
                  ποιήσας ἀπήλαυνε ἐς σοῦσα· ἐπεὶ δὲ ἐκεῖσέ τε ἀπίκετο καὶ ἠγάγετο ἐς ἑωυτοῦ δαρείῳ
                  τὴν γυναῖκα, οὕτω δὴ τῆς μασίστεω μὲν γυναικὸς ἐπέπαυτο, ὁ δὲ διαμειψάμενος ἤρα τε
                  καὶ ἐτύγχανε τῆς δαρείου μὲν γυναικός, μασίστεω δὲ θυγατρός· οὔνομα δὲ τῇ γυναικὶ
                  ταύτῃ ἦν ἀρταΰντη.</p>
            </div>
            <div
               n="109"
               type="chapter">
               <p>χρόνου δὲ προϊόντος ἀνάπυστα γίνεται τρόπῳ τοιῷδε. ἐξυφήνασα ἄμηστρις ἡ ξέρξεω
                  γυνὴ φᾶρος μέγα τε καὶ ποικίλον καὶ θέης ἄξιον διδοῖ ξέρξῃ. ὁ δὲ ἡσθεὶς
                  περιβάλλεταί τε καὶ ἔρχεται παρὰ τὴν ἀρταΰντην. ἡσθεὶς δὲ καὶ ταύτῃ ἐκέλευσε αὐτὴν
                  αἰτῆσαι ὅ τι βούλεταί οἱ γενέσθαι ἀντὶ τῶν αὐτῷ ὑπουργημένων· πάντα γὰρ τεύξεσθαι
                  αἰτήσασαν. τῇ δὲ κακῶς γὰρ ἔδεε πανοικίῃ γενέσθαι, πρὸς ταῦτα εἶπε ξέρξῃ·<q
                     n="410"
                     who="#Artaynte">δώσεις μοι τὸ ἄν σε αἰτήσω;</q>ὁ δὲ πᾶν ἂν μᾶλλον δοκέων κείνην
                  αἰτῆσαι ὑπισχνέετο καὶ ὤμοσε· ἡ δέ, ὡς ὤμοσε, ἀδεῶς αἰτέει τὸ φᾶρος. ξέρξης δὲ
                  παντοῖος ἐγίνετο οὐ βουλόμενος δοῦναι, κατ᾽ ἄλλο μὲν οὐδέν, φοβεόμενος δὲ
                  ἄμηστριν, μὴ καὶ πρὶν κατεικαζούσῃ τὰ γινόμενα οὕτω ἐπευρεθῇ πρήσσων. ἀλλὰ πόλις
                  τε ἐδίδου καὶ χρυσὸν ἄπλετον καὶ στρατόν, τοῦ ἔμελλε οὐδεὶς ἄρξειν ἄλλ᾽ ἢ ἐκείνη·
                  περσικὸν δὲ κάρτα ὁ στρατὸς δῶρον. ἀλλ᾽ οὐ γὰρ ἔπειθε, διδοῖ τὸ φᾶρος· ἡ δὲ
                  περιχαρὴς ἐοῦσα τῷ δώρῳ ἐφόρεέ τε καὶ ἀγάλλετο.</p>
            </div>
            <div
               n="110"
               type="chapter">
               <p><seg
                     n="1">καὶ ἡ ἄμηστρις πυνθάνεταί μιν ἔχουσαν· μαθοῦσα δὲ τὸ ποιεύμενον, τῇ μὲν
                     γυναικὶ αὐτῇ οὐκ εἶχε ἔγκοτον, ἡ δὲ ἐλπίζουσα τὴν μητέρα αὐτῆς εἶναι αἰτίην καὶ
                     ταῦτα ἐκείνην πρήσσειν, τῇ μασίστεω γυναικὶ ἐβούλευε ὄλεθρον.</seg><seg
                     n="2">φυλάξασα δὲ τὸν ἄνδρα τὸν ἑωυτῆς ξέρξην βασιλήιον δεῖπνον προτιθέμενον
                     τοῦτο δὲ τὸ δεῖπνον παρασκευάζεται ἅπαξ τοῦ ἐνιαυτοῦ, ἐν ἡμέρῃ τῇ ἐγένετο
                     βασιλεύς· οὔνομα δὲ τῷ δείπνῳ τούτῳ περσιστὶ μὲν<term
                        xml:lang="pers">τυκτά</term>, κατὰ δὲ τὴν ἑλλήνων
                        γλῶσσαν<gloss>τέλειον</gloss>· τότε καὶ τὴν κεφαλὴν σμᾶται μοῦνον βασιλεὺς
                     καὶ πέρσας δωρέεται , ταύτην δὴ τὴν ἡμέρην φυλάξασα ἡ ἄμηστρις χρηίζει τοῦ
                     ξέρξεω δοθῆναί οἱ τὴν μασίστεω γυναῖκα.</seg><seg
                     n="3">ὁ δὲ δεινόν τε καὶ ἀνάρσιον ἐποιέετο τοῦτο μὲν ἀδελφεοῦ γυναῖκα
                     παραδοῦναι, τοῦτο δὲ ἀναιτίην ἐοῦσαν τοῦ πρήγματος τούτου· συνῆκε γὰρ τοῦ
                     εἵνεκεν ἐδέετο.</seg></p>
            </div>
            <div
               n="111"
               type="chapter">
               <p>τέλος μέντοι γε ἐκείνης τε λιπαρεούσης καὶ ὑπὸ τοῦ νόμου ἐξεργόμενος, ὅτι ἀτυχῆσαι
                  τὸν χρηίζοντα οὔ σφι δυνατόν ἐστι βασιληίου δείπνου προκειμένου, κάρτα δὴ ἀέκων
                  κατανεύει, καὶ παραδοὺς ποιέει ὧδε· τὴν μὲν κελεύει ποιέειν τὰ βούλεται, ὁ δὲ
                  μεταπεμψάμενος τὸν ἀδελφεὸν λέγει τάδε·<q
                     n="411"
                     who="#Xerxes">μασίστα, σὺ εἶς δαρείου τε παῖς καὶ ἐμὸς ἀδελφεός, πρὸς δ᾽ ἔτι
                     τούτοισι καὶ εἶς ἀνὴρ ἀγαθός. γυναικὶ δὴ ταύτῃ τῇ νῦν συνοικέεις μὴ συνοίκεε,
                     ἀλλά τοι ἀντ᾽ αὐτῆς ἐγὼ δίδωμι θυγατέρα τὴν ἐμήν. ταύτῃ συνοίκεε· τὴν δὲ νῦν
                     ἔχεις, οὐ γὰρ δοκέει ἐμοί, μὴ ἔχε γυναῖκα.</q>ὁ δὲ μασίστης ἀποθωμάσας τὰ
                  λεγόμενα λέγει τάδε·<q
                     n="412"
                     who="#Masistes">ὦ δέσποτα, τίνα μοι λόγον λέγεις ἄχρηστον, κελεύων με γυναῖκα,
                     ἐκ τῆς μοι παῖδές τε νεηνίαι εἰσὶ καὶ θυγατέρες, τῶν καὶ σὺ μίαν τῷ παιδὶ τῷ
                     σεωυτοῦ ἠγάγεο γυναῖκα, αὐτή τέ μοι κατὰ νόον τυγχάνει κάρτα ἐοῦσα, ταύτην με
                     κελεύεις μετέντα θυγατέρα τὴν σὴν γῆμαι; ἐγὼ δὲ, βασιλεῦ, μέγα μὲν ποιεῦμαι
                     ἀξιούμενος θυγατρὸς τῆς σῆς, ποιήσω μέντοι τούτων οὐδέτερα. σὺ δὲ μηδαμῶς βιῶ
                     πρήγματος τοιούτου δεόμενος· ἀλλὰ τῇ τε σῇ θυγατρὶ ἀνὴρ ἄλλος φανήσεται ἐμεῦ
                     οὐδὲν ἥσσων, ἐμέ τε ἔα γυναικὶ τῇ ἐμῇ συνοικέειν.</q>ὁ μὲν δὴ τοιούτοισι
                  ἀμείβεται, ξέρξης δὲ θυμωθεὶς λέγει τάδε·<q
                     n="413"
                     who="#Xerxes">οὕτω τοι, μασίστα, πέπρηκται· οὔτε γὰρ ἄν τοι δοίην ἔτι θυγατέρα
                     τὴν ἐμὴν γῆμαι, οὔτε ἐκείνῃ ἔτι πλέονα χρόνον συνοικήσεις, ὡς μάθῃς τὰ διδόμενα
                     δέκεσθαι.</q>ὁ δὲ, ὡς ταῦτα ἤκουσε, εἴπας τοσόνδε ἐχώρεε ἔξω·<q
                     n="414"
                     who="#Masistes">δέσποτα, οὐ δή κώ με ἀπώλεσας.</q></p>
            </div>
            <div
               n="112"
               type="chapter">
               <p>ἐν δὲ τούτῳ τῷ διὰ μέσου χρόνῳ ἐν τῷ ξέρξης τῷ ἀδελφεῷ διελέγετο, ἡ ἄμηστρις
                  μεταπεμψαμένη τοὺς δορυφόρους τοὺς ξέρξεω διαλυμαίνεται τὴν γυναῖκα τὴν μασίστεω·
                  τούς τε μαζοὺς ἀποταμοῦσα κυσὶ προέβαλε καὶ ῥῖνα καὶ ὦτα καὶ χείλεα καὶ γλῶσσαν
                  ἐκταμοῦσα ἐς οἶκόν μιν ἀποπέμπει διαλελυμασμένην.</p>
            </div>
            <div
               n="113"
               type="chapter">
               <p>ὁ δὲ μασίστης οὐδέν κω ἀκηκοὼς τούτων, ἐλπόμενος δέ τί οἱ κακὸν εἶναι, ἐσπίπτει
                  δρόμῳ ἐς τὰ οἰκία. ἰδὼν δὲ διεφθαρμένην τὴν γυναῖκα, αὐτίκα μετὰ ταῦτα
                  συμβουλευσάμενος τοῖσι παισὶ ἐπορεύετο ἐς βάκτρα σύν τε τοῖσι ἑωυτοῦ υἱοῖσι καὶ δή
                  κού τισι καὶ ἄλλοισι ὡς ἀποστήσων νομὸν τὸν βάκτριον καὶ ποιήσων τὰ μέγιστα κακῶν
                  βασιλέα. τά περ ἂν καὶ ἐγένετο, ὡς ἐμοὶ δοκέειν, εἴ περ ἔφθη ἀναβὰς ἐς τοὺς
                  βακτρίους καὶ τοὺς σάκας· καὶ γὰρ ἔστεργόν τέ μιν καὶ ἦν ὕπαρχος τῶν βακτρίων.
                  ἀλλὰ γὰρ ξέρξης πυθόμενος ταῦτα ἐκεῖνον πρήσσοντα πέμψας ἐπ᾽ αὐτὸν στρατιὴν ἐν τῇ
                  ὁδῷ κατέκτεινε αὐτόν τε ἐκεῖνον καὶ τοὺς παῖδας αὐτοῦ καὶ τὴν στρατιὴν τὴν
                  ἐκείνου.</p>
            </div>
            <div
               n="114"
               type="chapter">
               <p><seg
                     n="1">κατὰ μὲν τὸν ἔρωτα τὸν ξέρξεω καὶ τὸν μασίστεω θάνατον τοσαῦτα ἐγένετο.
                     οἱ δὲ ἐκ μυκάλης ὁρμηθέντες ἕλληνες ἐπ᾽ ἑλλησπόντου πρῶτον μὲν περὶ λεκτὸν
                     ὅρμεον, ὑπὸ ἀνέμων ἀπολαμφθέντες, ἐνθεῦτεν δὲ ἀπίκοντο ἐς ἄβυδον καὶ τὰς
                     γεφύρας εὗρον διαλελυμένας, τὰς ἐδόκεον εὑρήσειν ἔτι ἐντεταμένας, καὶ τούτων
                     οὐκ ἥκιστα εἵνεκεν ἐς τὸν ἑλλήσποντον ἀπίκοντο.</seg><seg
                     n="2">τοῖσι μέν νυν ἀμφὶ λευτυχίδην πελοποννησίοισι ἔδοξε ἀποπλέειν ἐς τὴν
                     ἑλλάδα, ἀθηναίοισι δὲ καὶ ξανθίππῳ τῷ στρατηγῷ αὐτοῦ ὑπομείναντας πειρᾶσθαι τῆς
                     χερσονήσου. οἱ μὲν δὴ ἀπέπλεον, ἀθηναῖοι δὲ ἐκ τῆς ἀβύδου διαβαλόντες ἐς τὴν
                     χερσόνησον σηστὸν ἐπολιόρκεον.</seg></p>
            </div>
            <div
               n="115"
               type="chapter">
               <p>ἐς δὲ τὴν σηστὸν ταύτην, ὡς ἐόντος ἰσχυροτάτου τείχεος τῶν ταύτῃ, συνῆλθον, ὡς
                  ἤκουσαν παρεῖναι τοὺς ἕλληνας ἐς τὸν ἑλλήσποντον, ἔκ τε τῶν ἀλλέων τῶν
                  περιοικίδων, καὶ δὴ καὶ ἐκ καρδίης πόλιος οἰόβαζος ἀνὴρ πέρσης, ὃς τὰ ἐκ τῶν
                  γεφυρέων ὅπλα ἐνθαῦτα ἦν κεκομικώς. εἶχον δὲ ταύτην οἱ ἐπιχώριοι αἰολέες, συνῆσαν
                  δὲ πέρσαι τε καὶ τῶν ἄλλων συμμάχων συχνὸς ὅμιλος.</p>
            </div>
            <div
               n="116"
               type="chapter">
               <p>ἐτυράννευε δὲ τούτου τοῦ νομοῦ ξέρξεω ὕπαρχος ἀρταΰκτης, ἀνὴρ μὲν πέρσης, δεινὸς
                  δὲ καὶ ἀτάσθαλος, ὃς καὶ βασιλέα ἐλαύνοντα ἐπ᾽ ἀθήνας ἐξηπάτησε, τὰ πρωτεσίλεω τοῦ
                  ἰφίκλου χρήματα ἐξ ἐλαιοῦντος ὑπελόμενος. ἐν γὰρ ἐλαιοῦντι τῆς χερσονήσου ἐστὶ
                  πρωτεσίλεω τάφος τε καὶ τέμενος περὶ αὐτόν, ἔνθα ἦν χρήματα πολλὰ καὶ φιάλαι
                  χρύσεαι καὶ ἀργύρεαι καὶ χαλκὸς καὶ ἐσθὴς καὶ ἄλλα ἀναθήματα, τὰ ἀρταΰκτης ἐσύλησε
                  βασιλέος δόντος. λέγων δὲ τοιάδε ξέρξην διεβάλετο·<q
                     n="415"
                     who="#Artayctes">δέσποτα, ἔστι οἶκος ἀνδρὸς ἕλληνος ἐνθαῦτα, ὃς ἐπὶ γῆν τὴν σὴν
                     στρατευσάμενος δίκης κυρήσας ἀπέθανε. τούτου μοι δὸς, τὸν οἶκον, ἵνα καί τις
                     μάθῃ ἐπὶ γῆν τὴν σὴν μὴ στρατεύεσθαι.</q>ταῦτα λέγων εὐπετέως ἔμελλε ἀναπείσειν
                  ξέρξην δοῦναι ἀνδρὸς οἶκον, οὐδὲν ὑποτοπηθέντα τῶν ἐκεῖνος ἐφρόνεε. ἐπὶ γῆν δὲ τὴν
                  βασιλέος στρατεύεσθαι πρωτεσίλεων ἔλεγε νοέων τοιάδε; τὴν ἀσίην πᾶσαν νομίζουσι
                  ἑωυτῶν εἶναι πέρσαι καὶ τοῦ αἰεὶ βασιλεύοντος. ἐπεὶ δὲ ἐδόθη, τὰ χρήματα ἐξ
                  ἐλαιοῦντος ἐς σηστὸν ἐξεφόρησε καὶ τὸ τέμενος ἔσπειρε καὶ ἔνεμε, αὐτός τε ὅκως
                  ἀπίκοιτο ἐς ἐλαιοῦντα, ἐν τῷ ἀδύτῳ γυναιξὶ ἐμίσγετο. τότε δὲ ἐπολιορκέετο ὑπὸ
                  ἀθηναίων οὔτε παρεσκευασμένος ἐς πολιορκίην οὔτε προσδεκόμενος τοὺς ἕλληνας·
                  ἀφυλάκτῳ δέ κως αὐτῷ ἐπέπεσον.</p>
            </div>
            <div
               n="117"
               type="chapter">
               <p>ἐπεὶ δὲ πολιορκεομένοισί σφι φθινόπωρον ἐπεγίνετο, καὶ ἤσχαλλον οἱ ἀθηναῖοι ἀπό τε
                  τῆς ἑωυτῶν ἀποδημέοντες καὶ οὐ δυνάμενοι ἐξελεῖν τὸ τεῖχος, ἐδέοντο τε τῶν
                  στρατηγῶν ὅκως ἀπάγοιεν σφέας ὀπίσω· οἱ δὲ οὐκ ἔφασαν πρὶν ἢ ἐξέλωσι ἢ τὸ ἀθηναίων
                  κοινόν σφεας μεταπέμψηται· οὕτω δὴ ἔστεργον τὰ παρεόντα.</p>
            </div>
            <div
               n="118"
               type="chapter">
               <p>οἱ δὲ ἐν τῷ τείχεϊ ἐς πᾶν ἤδη κακοῦ ἀπιγμένοι ἦσαν, οὕτως ὥστε τοὺς τόνους ἕψοντες
                  τῶν κλινέων ἐσιτέοντο. ἐπείτε δὲ οὐδὲ ταῦτα ἔτι εἶχον, οὕτω δὴ ὑπὸ νύκτα οἴχονται
                  ἀποδράντες οἵ τε πέρσαι καὶ ὁ ἀρταΰκτης καὶ ὁ οἰόβαζος, τὸ ὄπισθε τοῦ τείχεος
                  καταβάντες, τῇ ἦν ἐρημότατον τῶν πολεμίων. ὡς δὲ ἡμέρη ἐγένετο, οἱ χερσονησῖται
                  ἀπὸ τῶν πύργων ἐσήμηναν τοῖσι ἀθηναίοισι τὸ γεγονὸς καὶ τὰς πύλας ἄνοιξαν· τῶν δὲ
                  οἱ μὲν πλέονες ἐδίωκον, οἱ δὲ τὴν πόλιν εἶχον.</p>
            </div>
            <div
               n="119"
               type="chapter">
               <p>οἰόβαζον μέν νυν ἐκφεύγοντα ἐς τὴν θρηίκην θρήικες ἀψίνθιοι λαβόντες ἔθυσαν
                  πλειστώρῳ ἐπιχωρίῳ θεῷ τρόπῳ τῷ σφετέρῳ, τοὺς δὲ μετ᾽ ἐκείνου ἄλλῳ τρόπῳ
                  ἐφόνευσαν. οἱ δὲ ἀμφὶ τὸν ἀρταΰκτην ὕστεροι ὁρμηθέντες φεύγειν, καὶ ὡς
                  κατελαμβάνοντο ὀλίγον ἐόντες ὑπὲρ αἰγὸς ποταμῶν, ἀλεξόμενοι χρόνον ἐπὶ συχνὸν οἱ
                  μὲν ἀπέθανον, οἱ δὲ ζώοντες ἐλάμφθησαν. καὶ συνδήσαντές σφεας οἱ ἕλληνες ἤγαγον ἐς
                  σηστόν, μετ᾽ αὐτῶν δὲ καὶ ἀρταΰκτην δεδεμένον αὐτόν τε καὶ τὸν παῖδα αὐτοῦ.</p>
            </div>
            <div
               n="120"
               type="chapter">
               <p>καί τεῳ τῶν φυλασσόντων λέγεται ὑπὸ χερσονησιτέων ταρίχους ὀπτῶντι τέρας γενέσθαι
                  τοιόνδε· οἱ τάριχοι ἐπὶ τῷ πυρὶ κείμενοι ἐπάλλοντό τε καὶ ἤσπαιρον ὅκως περ ἰχθύες
                  νεοάλωτοι. καὶ οἱ μὲν περιχυθέντες ἐθώμαζον, ὁ δὲ ἀρταΰκτης, ὡς εἶδε τὸ τέρας,
                  καλέσας τὸν ὀπτῶντα τοὺς ταρίχους ἔφη·<q
                     n="416"
                     who="#Artayctes">ξεῖνε ἀθηναῖε, μηδὲν φοβέο τὸ τέρας τοῦτο· οὐ γὰρ σοὶ πέφηνε,
                     ἀλλ᾽ ἐμοὶ σημαίνει ὁ ἐν ἐλαιοῦντι πρωτεσίλεως ὅτι καὶ τεθνεὼς καὶ τάριχος ἐὼν
                     δύναμιν πρὸς θεῶν ἔχει τὸν ἀδικέοντα τίνεσθαι. νῦν ὦν ἄποινά μοι τάδε ἐθέλω
                     ἐπιτεθῆναι, ἀντὶ μὲν χρημάτων τῶν ἔλαβον ἐκ τοῦ ἱροῦ ἑκατὸν τάλαντα καταθεῖναι
                     τῷ θεῷ, ἀντὶ δ᾽ ἐμεωυτοῦ καὶ τοῦ παιδὸς ἀποδώσω τάλαντα διηκόσια ἀθηναίοισι
                     περιγενόμενος.</q>ταῦτα ὑπισχόμενος τὸν στρατηγὸν ξάνθιππον οὐκ ἔπειθε· οἱ γὰρ
                  ἐλαιούσιοι τῷ πρωτεσίλεῳ τιμωρέοντες ἐδέοντό μιν καταχρησθῆναι, καὶ αὐτοῦ τοῦ
                  στρατηγοῦ ταύτῃ ὁ νόος ἔφερε. ἀπαγαγόντες δὲ αὐτὸν ἐς τὴν ἀκτὴν ἐς τὴν ξέρξης
                  ἔζευξε τὸν πόρον, οἱ δὲ λέγουσι ἐπὶ τὸν κολωνὸν τὸν ὑπὲρ μαδύτου πόλιος, πρὸς
                  σανίδας προσπασσαλεύσαντες ἀνεκρέμασαν· τὸν δὲ παῖδα ἐν ὀφθαλμοῖσι τοῦ ἀρταΰκτεω
                  κατέλευσαν.</p>
            </div>
            <div
               n="121"
               type="chapter">
               <p>ταῦτα δὲ ποιήσαντες ἀπέπλεον ἐς τὴν ἑλλάδα, τά τε ἄλλα χρήματα ἄγοντες καὶ δὴ καὶ
                  τὰ ὅπλα τῶν γεφυρέων ὡς ἀναθήσοντες ἐς τὰ ἱρά. καὶ κατὰ τὸ ἔτος τοῦτο οὐδὲν ἐπὶ
                  πλέον τούτων ἐγένετο.</p>
            </div>
            <div
               n="122"
               type="chapter">
               <p>τούτου δὲ τοῦ ἀρταΰκτεω τοῦ ἀνακρεμασθέντος προπάτωρ ἀρτεμβάρης ἐστὶ ὁ πέρσῃσι
                  ἐξηγησάμενος λόγον τὸν ἐκεῖνοι ὑπολαβόντες κύρῳ προσήνεικαν λέγοντα τάδε·<q
                     n="417"
                     who="#Artembares">ἐπεὶ ζεὺς ... πέρσῃσι ἡγεμονίην διδοῖ, ἀνδρῶν δὲ σοί, κῦρε,
                     κατελὼν ἀστυάγεα, φέρε, γῆν γὰρ ἐκτήμεθα ὀλίγην καὶ ταύτην τρηχέαν,
                     μεταναστάντες ἐκ ταύτης ἄλλην σχῶμεν ἀμείνω. εἰσὶ δὲ πολλαὶ μὲν ἀστυγείτονες,
                     πολλαὶ δὲ καὶ ἑκαστέρω, τῶν μίαν σχόντες πλέοσι ἐσόμεθα θωμαστότεροι· οἰκὸς δὲ
                     ἄνδρας ἄρχοντας τοιαῦτα ποιέειν. κότε γὰρ δὴ καὶ παρέξει κάλλιον ἢ ὅτε γε
                     ἀνθρώπων τε πολλῶν ἄρχομεν πάσης τε τῆς ἀσίης;</q>κῦρος δέ, ταῦτα ἀκούσας καὶ
                  οὐ θωμάσας τὸν λόγον, ἐκέλευε ποιέειν ταῦτα, οὕτω δὲ αὐτοῖσι παραίνεε κελεύων
                  παρασκευάζεσθαι ὡς οὐκέτι ἄρξοντας ἀλλ᾽ ἀρξομένους· φιλέειν γὰρ ἐκ τῶν μαλακῶν
                  χώρων μαλακοὺς ἄνδρας γίνεσθαι· οὐ γάρ τι τῆς αὐτῆς γῆς εἶναι καρπόν τε θωμαστὸν
                  φύειν καὶ ἄνδρας ἀγαθοὺς τὰ πολέμια. ὥστε συγγνόντες πέρσαι οἴχοντο ἀποστάντες,
                  ἑσσωθέντες τῇ γνώμῃ πρὸς κύρου, ἄρχειν τε εἵλοντο λυπρὴν οἰκέοντες μᾶλλον ἢ
                  πεδιάδα σπείροντες ἄλλοισι δουλεύειν.</p>
            </div>
         </div>
      </body>
   </text>
</TEI>
